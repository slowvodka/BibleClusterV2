 1 חזון, ישעיהו בן-אמוץ, אשר חזה, על-יהודה וירושלים--בימי עוזייהו יותם אחז יחזקייהו, מלכי יהודה. 
1 שמעו שמיים והאזיני ארץ, כי יהוה דיבר:  בנים גידלתי ורוממתי, והם פשעו בי. 
1 ידע שור קונהו, וחמור איבוס בעליו; ישראל לא ידע, עמי לא התבונן. 
1 הוי גוי חוטא, עם כבד עוון--זרע מרעים, בנים משחיתים; עזבו את-יהוה, ניאצו את-קדוש ישראל--נזורו אחור. 
1 על מה תוכו עוד, תוסיפו סרה; כל-ראש לחולי, וכל-לבב דווי. 
1 מכף-רגל ועד-ראש אין-בו מתום, פצע וחבורה ומכה טרייה; לא-זורו ולא חובשו, ולא רוככה בשמן. 
1 ארצכם שממה, עריכם שרופות אש; אדמתכם, לנגדכם זרים אוכלים אותה, ושממה, כמהפכת זרים. 
1 ונותרה בת-ציון, כסוכה בכרם; כמלונה במקשה, כעיר נצורה. 
1 לולי יהוה צבאות, הותיר לנו שריד כמעט--כסדום היינו, לעמורה דמינו.  {פ} 1 שמעו דבר-יהוה, קציני סדום; האזינו תורת אלוהינו, עם עמורה. 
1 למה-לי רוב-זבחיכם יאמר יהוה, שבעתי עולות אילים וחלב מריאים; ודם פרים וכבשים ועתודים, לא חפצתי. 
1 כי תבואו, ליראות פניי--מי-ביקש זאת מידכם, רמוס חצריי. 
1 לא תוסיפו, הביא מנחת-שוא--קטורת תועבה היא, לי; חודש ושבת קרוא מקרא, לא-אוכל אוון ועצרה. 
1 חודשיכם ומועדיכם שנאה נפשי, היו עליי לטורח; נלאיתי, נשוא. 
1 ובפרישכם כפיכם, אעלים עיניי מכם--גם כי-תרבו תפילה, אינני שומע:  ידיכם, דמים מלאו. 
1 רחצו, היזכו--הסירו רוע מעלליכם, מנגד עיניי:  חדלו, הרע. 
1 למדו היטב דרשו משפט, אשרו חמוץ; שפטו יתום, ריבו אלמנה.  {ס} 1 לכו-נא וניווכחה, יאמר יהוה; אם-יהיו חטאיכם כשנים כשלג ילבינו, אם-יאדימו כתולע כצמר יהיו. 
1 אם-תאבו, ושמעתם--טוב הארץ, תאכלו. 
1 ואם-תמאנו, ומריתם--חרב תאוכלו, כי פי יהוה דיבר.  {פ} 1 איכה הייתה לזונה, קריה נאמנה; מלאתי משפט, צדק ילין בה--ועתה מרצחים. 
1 כספך, היה לסיגים; סובאך, מהול במים. 
1 שרייך סוררים, וחברי גנבים--כולו אוהב שוחד, ורודף שלמונים; יתום לא ישפוטו, וריב אלמנה לא-יבוא אליהם.  {ס} 1 לכן, נאום האדון יהוה צבאות--אביר, ישראל:  הוי אינחם מצריי, ואינקמה מאויביי. 
1 ואשיבה ידי עלייך, ואצרוף כבור סיגייך; ואסירה, כל-בדילייך. 
1 ואשיבה שופטייך כבראשונה, ויועצייך כבתחילה; אחרי-כן, ייקרא לך עיר הצדק--קריה, נאמנה. 
1 ציון, במשפט תיפדה; ושביה, בצדקה. 
1 ושבר פושעים וחטאים, יחדיו; ועוזבי יהוה, יכלו. 
1 כי יבושו, מאילים אשר חמדתם; ותחפרו--מהגנות, אשר בחרתם. 
1 כי תהיו, כאלה נובלת עליה; וכגנה, אשר-מים אין לה. 
1 והיה החסון לנעורת, ופועלו לניצוץ; ובערו שניהם יחדיו, ואין מכבה.  {פ} 1 הדבר אשר חזה, ישעיהו בן-אמוץ, על-יהודה, וירושלים. 
1 והיה באחרית הימים, נכון יהיה הר בית-יהוה בראש ההרים, ונישא, מגבעות; ונהרו אליו, כל-הגויים. 
1 והלכו עמים רבים, ואמרו לכו ונעלה אל-הר-יהוה אל-בית אלוהי יעקוב, ויורנו מדרכיו, ונלכה באורחותיו:  כי מציון תצא תורה, ודבר-יהוה מירושלים. 
1 ושפט בין הגויים, והוכיח לעמים רבים; וכיתתו חרבותם לאיתים, וחניתותיהם למזמרות--לא-יישא גוי אל-גוי חרב, ולא-ילמדו עוד מלחמה.  {פ} 1 בית, יעקוב--לכו ונלכה, באור יהוה. 
1 כי נטשת, עמך בית יעקוב--כי מלאו מקדם, ועוננים כפלשתים; ובילדי נוכרים, ישפיקו. 
1 ותימלא ארצו כסף וזהב, ואין קצה לאוצרותיו; ותימלא ארצו סוסים, ואין קצה למרכבותיו. 
1 ותימלא ארצו, אלילים:  למעשה ידיו ישתחוו, לאשר עשו אצבעותיו. 
1 ויישח אדם, וישפל-איש; ואל-תישא, להם. 
1 בוא בצור, והיטמן בעפר, מפני פחד יהוה, ומהדר גאונו. 
1 עיני גבהות אדם, שפל, ושח, רום אנשים; ונשגב יהוה לבדו, ביום ההוא.  {פ} 1 כי יום ליהוה צבאות, על כל-גאה--ורם; ועל, כל-נישא ושפל. 
1 ועל כל-ארזי הלבנון, הרמים והנישאים; ועל, כל-אלוני הבשן. 
1 ועל, כל-ההרים הרמים; ועל, כל-הגבעות הנישאות. 
1 ועל, כל-מגדל גבוה; ועל, כל-חומה בצורה. 
1 ועל, כל-אונייות תרשיש; ועל, כל-שכייות החמדה. 
1 ושח גבהות האדם, ושפל רום אנשים; ונשגב יהוה לבדו, ביום ההוא. 
1 והאלילים, כליל יחלוף. 
1 ובאו במערות צורים, ובמחילות עפר--מפני פחד יהוה, ומהדר גאונו, בקומו, לערוץ הארץ. 
1 ביום ההוא, ישליך האדם, את אלילי כספו, ואת אלילי זהבו--אשר עשו-לו להשתחוות, לחפור פירות ולעטלפים. 
1 לבוא בנקרות הצורים, ובסעיפי הסלעים--מפני פחד יהוה, ומהדר גאונו, בקומו, לערוץ הארץ. 
1 חדלו לכם מן-האדם, אשר נשמה באפו:  כי-במה נחשב, הוא.  {פ} 1 כי הנה האדון יהוה צבאות, מסיר מירושלים ומיהודה, משען, ומשענה:  כול, משען-לחם, וכול, משען-מים. 
1 גיבור, ואיש מלחמה; שופט ונביא, וקוסם וזקן. 
1 שר-חמישים, ונשוא פנים; ויועץ וחכם חרשים, ונבון לחש. 
1 ונתתי נערים, שריהם; ותעלולים, ימשלו-בם. 
1 וניגש העם, איש באיש ואיש בריעהו; ירהבו, הנער בזקן, והנקלה, בנכבד. 
1 כי-יתפוש איש באחיו, בית אביו, שמלה לך, קצין תהיה-לנו; והמכשלה הזאת, תחת ידך. 
1 יישא ביום ההוא לאמור, לא-אהיה חובש, ובביתי, אין לחם ואין שמלה; לא תשימוני, קצין עם. 
1 כי כשלה ירושלים, ויהודה נפל:  כי-לשונם ומעלליהם אל-יהוה, למרות עיני כבודו. 
1 הכרת פניהם ענתה בם, וחטאתם כסדום הגידו לא כיחדו; אוי לנפשם, כי-גמלו להם רעה. 
1 אמרו צדיק, כי-טוב:  כי-פרי מעלליהם, יאכלו. 
1 אוי, לרשע רע:  כי-גמול ידיו, ייעשה לו. 
1 עמי נוגשיו מעולל, ונשים משלו בו; עמי מאשריך מתעים, ודרך אורחותיך בילעו.  {פ} 1 ניצב לריב, יהוה; ועומד, לדין עמים. 
1 יהוה במשפט יבוא, עם-זקני עמו ושריו; ואתם ביערתם הכרם, גזילת העני בבתיכם. 
1 מה-לכם תדכאו עמי, ופני עניים תטחנו:  נאום-אדוניי יהוה, צבאות.  {ס} 1 ויאמר יהוה, יען כי גבהו בנות ציון, ותלכנה נטויות גרון, ומשקרות עיניים; הלוך וטפוף תלכנה, וברגליהם תעכסנה. 
1 ושיפח אדוניי, קודקוד בנות ציון; ויהוה, פותהן יערה.  {ס} 1 ביום ההוא יסיר אדוניי, את תפארת העכסים והשביסים--והשהרונים. 
1 הנטיפות והשירות, והרעלות. 
1 הפארים והצעדות והקישורים, ובתי הנפש והלחשים. 
1 הטבעות, ונזמי האף. 
1 המחלצות, והמעטפות, והמטפחות, והחריטים. 
1 והגליונים, והסדינים, והצניפות, והרדידים. 
1 והיה תחת בושם מק יהיה, ותחת חגורה נקפה ותחת מעשה מקשה קורחה, ותחת פתיגיל, מחגורת שק:  כי-תחת, יופי. 
1 מתייך, בחרב ייפולו; וגבורתך, במלחמה. 
1 ואנו ואבלו, פתחיה; וניקתה, לארץ תשב. 
1 והחזיקו שבע נשים באיש אחד, ביום ההוא לאמור, לחמנו נאכל, ושמלתנו נלבש:  רק, ייקרא שמך עלינו--אסוף, חרפתנו.  {ס} 1 ביום ההוא, יהיה צמח יהוה, לצבי, ולכבוד; ופרי הארץ לגאון ולתפארת, לפליטת ישראל. 
1 והיה הנשאר בציון, והנותר בירושלים--קדוש, ייאמר לו:  כל-הכתוב לחיים, בירושלים. 
1 אם רחץ אדוניי, את צואת בנות-ציון, ואת-דמי ירושלים, ידיח מקרבה--ברוח משפט, וברוח בער. 
1 וברא יהוה על כל-מכון הר-ציון ועל-מקראיה, ענן יומם ועשן, ונוגה אש להבה, לילה:  כי על-כל-כבוד, חופה. 
1 וסוכה תהיה לצל-יומם, מחורב; ולמחסה, ולמסתור, מזרם, וממטר.  {פ} 1 אשירה נא לידידי, שירת דודי לכרמו:  כרם היה לידידי, בקרן בן-שמן. 
1 ויעזקהו ויסקלהו, וייטעהו שורק, וייבן מגדל בתוכו, וגם-יקב חצב בו; ויקו לעשות ענבים, ויעש באושים. 
1 ועתה יושב ירושלים, ואיש יהודה--שפטו-נא, ביני ובין כרמי. 
1 מה-לעשות עוד לכרמי, ולא עשיתי בו:  מדוע קיוויתי לעשות ענבים, ויעש באושים. 
1 ועתה אודיעה-נא אתכם, את אשר-אני עושה לכרמי:  הסר משוכתו והיה לבער, פרוץ גדרו והיה למרמס. 
1 ואשיתהו בתה, לא ייזמר ולא ייעדר, ועלה שמיר, ושית; ועל העבים אצווה, מהמטיר עליו מטר. 
1 כי כרם יהוה צבאות, בית ישראל, ואיש יהודה, נטע שעשועיו; ויקו למשפט והנה משפח, לצדקה והנה צעקה.  {פ} 1 הוי, מגיעי בית בבית--שדה בשדה, יקריבו:  עד אפס מקום, והושבתם לבדכם בקרב הארץ. 
1 באוזניי, יהוה צבאות:  אם-לא בתים רבים, לשמה יהיו--גדולים וטובים, מאין יושב. 
1 כי, עשרת צמדי-כרם, יעשו, בת אחת; וזרע חומר, יעשה איפה.  {ס} 1 הוי משכימי בבוקר, שיכר ירדופו; מאחרי בנשף, יין ידליקם. 
1 והיה כינור ונבל, תוף וחליל ויין--משתיהם; ואת פועל יהוה לא יביטו, ומעשה ידיו לא ראו. 
1 לכן גלה עמי, מבלי-דעת; וכבודו מתי רעב, והמונו ציחה צמא. 
1 לכן, הרחיבה שאול נפשה, ופערה פיה, לבלי-חוק; וירד הדרה והמונה ושאונה, ועלז בה. 
1 ויישח אדם, וישפל-איש; ועיני גבוהים, תשפלנה. 
1 ויגבה יהוה צבאות, במשפט; והאל, הקדוש, נקדש, בצדקה. 
1 ורעו כבשים, כדוברם; וחורבות מחים, גרים יאכלו.  {ס} 1 הוי מושכי העוון, בחבלי השוא; וכעבות העגלה, חטאה. 
1 האומרים, ימהר יחישה מעשהו--למען נראה; ותקרב ותבואה, עצת קדוש ישראל--ונדעה.  {פ} 1 הוי האומרים לרע טוב, ולטוב רע:  שמים חושך לאור ואור לחושך, שמים מר למתוק ומתוק למר.  {ס} 1 הוי, חכמים בעיניהם; ונגד פניהם, נבונים.  {ס} 1 הוי, גיבורים לשתות יין; ואנשי-חיל, למסוך שיכר. 
1 מצדיקי רשע, עקב שוחד; וצדקת צדיקים, יסירו ממנו.  {פ} 1 לכן כאכול קש לשון אש, וחשש להבה ירפה, שורשם כמק יהיה, ופרחם כאבק יעלה:  כי מאסו, את תורת יהוה צבאות, ואת אמרת קדוש-ישראל, ניאצו. 
1 על-כן חרה אף-יהוה בעמו ויט ידו עליו ויכהו, וירגזו ההרים, ותהי נבלתם כסוחה, בקרב חוצות; בכל-זאת לא-שב אפו, ועוד ידו נטויה. 
1 ונשא-נס לגויים מרחוק, ושרק לו מקצה הארץ; והנה מהרה, קל יבוא. 
1 אין-עייף ואין-כושל בו, לא ינום ולא יישן; ולא נפתח איזור חלציו, ולא ניתק שרוך נעליו. 
1 אשר חיציו שנונים, וכל-קשתותיו דרוכות; פרסות סוסיו כצר נחשבו, וגלגיליו כסופה. 
1 שאגה לו, כלביא; ישאג ככפירים וינהום ויאחז טרף, ויפליט ואין מציל. 
1 וינהום עליו ביום ההוא, כנהמת-ים; וניבט לארץ, והנה-חושך, צר ואור, חשך בעריפיה.  {פ} 1 בשנת-מות המלך עוזייהו, ואראה את-אדוניי יושב על-כיסא רם ונישא; ושוליו, מלאים את-ההיכל. 
1 שרפים עומדים ממעל לו, שש כנפיים שש כנפיים לאחד:  בשתיים יכסה פניו, ובשתיים יכסה רגליו--ובשתיים יעופף. 
1 וקרא זה אל-זה ואמר, קדוש קדוש קדוש יהוה צבאות; מלוא כל-הארץ, כבודו. 
1 וינועו אמות הסיפים, מקול הקורא; והבית, יימלא עשן. 
1 ואומר אוי-לי כי-נדמיתי, כי איש טמא-שפתיים אנוכי, ובתוך עם-טמא שפתיים, אנוכי יושב:  כי, את-המלך יהוה צבאות--ראו עיניי. 
1 ויעף אליי, אחד מן-השרפים, ובידו, רצפה; במלקחיים--לקח, מעל המזבח. 
1 ויגע על-פי--ויאמר, הנה נגע זה על-שפתיך; וסר עוונך, וחטאתך תכופר. 
1 ואשמע את-קול אדוניי, אומר, את-מי אשלח, ומי ילך-לנו; ואומר, הנני שלחני. 
1 ויאמר, לך ואמרת לעם הזה:  שמעו שמוע ואל-תבינו, וראו ראה ואל-תדעו. 
1 השמן לב-העם הזה, ואוזניו הכבד ועיניו השע:  פן-יראה בעיניו ובאוזניו ישמע, ולבבו יבין ושב--ורפא לו. 
1 ואומר, עד-מתיי אדוניי; ויאמר עד אשר אם-שאו ערים מאין יושב, ובתים מאין אדם, והאדמה, תישאה שממה. 
1 וריחק יהוה, את-האדם; ורבה העזובה, בקרב הארץ. 
1 ועוד בה עשירייה, ושבה והייתה לבער:  כאלה וכאלון, אשר בשלכת מצבת בם--זרע קודש, מצבתה.  {פ} 1 ויהי בימי אחז בן-יותם בן-עוזייהו מלך יהודה, עלה רצין מלך-ארם ופקח בן-רמליהו מלך-ישראל ירושלים, למלחמה, עליה; ולא יכול, להילחם עליה. 
1 ויוגד, לבית דויד לאמור, נחה ארם, על-אפריים; וינע לבבו ולבב עמו, כנוע עצי-יער מפני-רוח.  {ס} 1 ויאמר יהוה, אל-ישעיהו, צא-נא לקראת אחז, אתה ושאר ישוב בנך:  אל-קצה, תעלת הבריכה העליונה--אל-מסילת, שדה כובס. 
1 ואמרת אליו הישמר והשקט אל-תירא, ולבבך אל-יירך, משני זנבות האודים העשנים, האלה--בחורי-אף רצין וארם, ובן-רמליהו. 
1 יען, כי-יעץ עליך ארם--רעה:  אפריים ובן-רמליהו, לאמור. 
1 נעלה ביהודה ונקיצנה, ונבקיענה אלינו; ונמליך מלך בתוכה, את בן-טבאל.  {פ} 1 כה אמר, אדוניי יהוה:  לא תקום, ולא תהיה. 
1 כי ראש ארם דמשק, וראש דמשק רצין; ובעוד, שישים וחמש שנה, ייחת אפריים, מעם. 
1 וראש אפריים שומרון, וראש שומרון בן-רמליהו; אם לא תאמינו, כי לא תיאמנו.  {פ} 1 ויוסף יהוה, דבר אל-אחז לאמור. 
1 שאל-לך אות, מעם יהוה אלוהיך; העמק שאלה, או הגבה למעלה. 
1 ויאמר, אחז:  לא-אשאל ולא-אנסה, את-יהוה. 
1 ויאמר, שמעו-נא בית דויד:  המעט מכם הלאות אנשים, כי תלאו גם את-אלוהיי. 
1 לכן ייתן אדוניי הוא, לכם--אות:  הנה העלמה, הרה וילדת בן, וקראת שמו, עימנו אל. 
1 חמאה ודבש, יאכל--לדעתו מאוס ברע, ובחור בטוב. 
1 כי בטרם יידע הנער, מאוס ברע--ובחור בטוב:  תיעזב האדמה אשר אתה קץ, מפני שני מלכיה. 
1 יביא יהוה עליך, ועל-עמך ועל-בית אביך, ימים אשר לא-באו, למיום סור-אפריים מעל יהודה:  את, מלך אשור.  {פ} 1 והיה ביום ההוא, ישרוק יהוה לזבוב, אשר בקצה, יאורי מצריים; ולדבורה--אשר, בארץ אשור. 
1 ובאו ונחו כולם בנחלי הבתות, ובנקיקי הסלעים; ובכול, הנעצוצים, ובכול, הנהלולים. 
1 ביום ההוא יגלח אדוניי בתער השכירה בעברי נהר, במלך אשור, את-הראש, ושער הרגליים; וגם את-הזקן, תספה.  {פ} 1 והיה, ביום ההוא; יחייה-איש עגלת בקר, ושתי-צאן. 
1 והיה, מרוב עשות חלב--יאכל חמאה:  כי-חמאה ודבש יאכל, כל-הנותר בקרב הארץ.  {ס} 1 והיה, ביום ההוא--יהיה כל-מקום אשר יהיה-שם אלף גפן, באלף כסף:  לשמיר ולשית, יהיה. 
1 בחיצים ובקשת, יבוא שמה:  כי-שמיר ושית, תהיה כל-הארץ. 
1 וכול ההרים, אשר במעדר ייעדרון--לא-תבוא שמה, יראת שמיר ושית; והיה למשלח שור, ולמרמס שה.  {פ} 1 ויאמר יהוה אליי, קח-לך גיליון גדול; וכתוב עליו בחרט אנוש, למהר שלל חש בז. 
1 ואעידה לי, עדים נאמנים--את אורייה הכוהן, ואת-זכריהו בן יברכיהו. 
1 ואקרב, אל-הנביאה, ותהר, ותלד בן;  {ס}  ויאמר יהוה, אליי, קרא שמו, מהר שלל חש בז. 
1 כי, בטרם יידע הנער, קרוא, אבי ואימי--יישא את-חיל דמשק, ואת שלל שומרון, לפני, מלך אשור.  {ס} 1 ויוסף יהוה, דבר אליי עוד לאמור. 
1 יען, כי מאס העם הזה, את מי השילוח, ההולכים לאט; ומשוש את-רצין, ובן-רמליהו. 
1 ולכן הנה אדוניי מעלה עליהם את-מי הנהר, העצומים והרבים--את-מלך אשור, ואת-כל-כבודו; ועלה, על-כל-אפיקיו, והלך, על-כל-גדותיו. 
1 וחלף ביהודה שטף ועבר, עד-צוואר יגיע; והיה מוטות כנפיו, מלוא רוחב-ארצך עימנו אל.  {ס} 1 רועו עמים, וחותו, והאזינו, כול מרחקי-ארץ; התאזרו וחותו, התאזרו וחותו. 
1 עוצו עצה, ותופר; דברו דבר ולא יקום, כי עימנו אל.  {ס} 1 כי כה אמר יהוה אליי, כחזקת היד; וייסרני, מלכת בדרך העם-הזה לאמור. 
1 לא-תאמרון קשר, לכול אשר-יאמר העם הזה קשר; ואת-מוראו לא-תיראו, ולא תעריצו. 
1 את-יהוה צבאות, אותו תקדישו; והוא מוראכם, והוא מעריצכם. 
1 והיה, למקדש; ולאבן נגף ולצור מכשול לשני בתי ישראל, לפח ולמוקש--ליושב, ירושלים. 
1 וכשלו בם, רבים; ונפלו ונשברו, ונוקשו ונלכדו.  {פ} 1 צור, תעודה; חתום תורה, בלימודיי. 
1 וחיכיתי, ליהוה, המסתיר פניו, מבית יעקוב; וקיוויתי-לו. 
1 הנה אנוכי, והילדים אשר נתן-לי יהוה, לאותות ולמופתים, בישראל--מעם יהוה צבאות, השוכן בהר ציון.  {ס} 1 וכי-יאמרו אליכם, דרשו אל-האובות ואל-היידעונים, המצפצפים, והמהגים:  הלוא-עם אל-אלוהיו ידרוש, בעד החיים אל-המתים. 
1 לתורה, ולתעודה; אם-לא יאמרו כדבר הזה, אשר אין-לו שחר. 
1 ועבר בה, נקשה ורעב; והיה כי-ירעב והתקצף, וקילל במלכו ובאלוהיו--ופנה למעלה. 
1 ואל-ארץ, יביט; והנה צרה וחשיכה מעוף צוקה, ואפילה מנודח. 
1 כי לא מועף, לאשר מוצק לה, כעת הראשון הקל ארצה זבולון וארצה נפתלי, והאחרון הכביד--דרך הים עבר הירדן, גליל הגויים. 
1 העם ההולכים בחושך, ראו אור גדול:  יושבי בארץ צלמוות, אור נגה עליהם. 
1 הרבית הגוי, לו הגדלת השמחה; שמחו לפניך כשמחת בקציר, כאשר יגילו בחלקם שלל. 
1 כי את-עול סובולו, ואת מטה שכמו, שבט, הנוגש בו--החיתות, כיום מדיין. 
1 כי כל-סאון סואן ברעש, ושמלה מגוללה בדמים; והייתה לשריפה, מאכולת אש. 
1 כי-ילד יולד-לנו, בן ניתן-לנו, ותהי המשרה, על-שכמו; ויקרא שמו פלא יועץ, אל גיבור, אבי-עד, שר-שלום. 
1 למרבה המשרה ולשלום אין-קץ, על-כיסא דויד ועל-ממלכתו, להכין אותה ולסעדה, במשפט ובצדקה; מעתה, ועד-עולם, קנאת יהוה צבאות, תעשה-זאת.  {פ} 1 דבר שלח אדוניי, ביעקוב; ונפל, בישראל. 
1 וידעו העם כולו, אפריים ויושב שומרון, בגאווה ובגודל לבב, לאמור. 
1 לבינים נפלו, וגזית נבנה; שקמים גודעו, וארזים נחליף. 
1 וישגב יהוה את-צרי רצין, עליו; ואת-אויביו, יסכסך. 
1 ארם מקדם, ופלשתים מאחור, ויאכלו את-ישראל, בכל-פה; בכל-זאת לא-שב אפו, ועוד ידו נטויה. 
1 והעם לא-שב, עד-המכהו; ואת-יהוה צבאות, לא דרשו.  {ס} 1 ויכרת יהוה מישראל, ראש וזנב כיפה ואגמון--יום אחד. 
1 זקן ונשוא-פנים, הוא הראש; ונביא מורה-שקר, הוא הזנב. 
1 ויהיו מאשרי העם-הזה, מתעים; ומאושריו, מבולעים. 
1 על-כן על-בחוריו לא-ישמח אדוניי, ואת-יתומיו ואת-אלמנותיו לא ירחם--כי כולו חנף ומרע, וכל-פה דובר נבלה; בכל-זאת לא-שב אפו, ועוד ידו נטויה. 
1 כי-בערה כאש רשעה, שמיר ושית תאכל; ותיצת בסבכי היער, ויתאבכו גאות עשן. 
1 בעברת יהוה צבאות, נעתם ארץ; ויהי העם כמאכולת אש, איש אל-אחיו לא יחמולו. 
1 ויגזור על-ימין ורעב, ויאכל על-שמאל ולא שבעו:  איש בשר-זרועו, יאכלו. 
1 מנשה את-אפריים, ואפריים את-מנשה--יחדיו המה, על-יהודה; בכל-זאת לא-שב אפו, ועוד ידו נטויה.  {ס} 1 הוי החוקקים, חקקי-אוון; ומכתבים עמל, כיתבו. 
1 להטות מדין, דלים, ולגזול, משפט עניי עמי--להיות אלמנות שללם, ואת-יתומים יבוזו. 
1 ומה-תעשו ליום פקודה, ולשואה ממרחק תבוא:  על-מי תנוסו לעזרה, ואנה תעזבו כבודכם. 
1 בלתי כרע תחת אסיר, ותחת הרוגים ייפולו; בכל-זאת לא-שב אפו, ועוד ידו נטויה.  {פ} 1 הוי אשור, שבט אפי; ומטה-הוא בידם, זעמי. 
1 בגוי חנף אשלחנו, ועל-עם עברתי אצוונו--לשלול שלל ולבוז בז, ולשומו מרמס כחומר חוצות. 
1 והוא לא-כן ידמה, ולבבו לא-כן יחשוב:  כי להשמיד בלבבו, ולהכרית גויים לא מעט. 
1 כי, יאמר:  הלוא שריי יחדיו, מלכים. 
1 הלוא ככרכמיש, כלנו:  אם-לא כארפד חמת, אם-לא כדמשק שומרון. 
1 כאשר מצאה ידי, לממלכות האליל; ופסיליהם, מירושלים ומשומרון. 
1 הלוא, כאשר עשיתי לשומרון--ולאליליה:  כן אעשה לירושלים, ולעצביה.  {פ} 1 והיה, כי-יבצע אדוניי את-כל-מעשהו, בהר ציון, ובירושלים--אפקוד, על-פרי-גודל לבב מלך-אשור, ועל-תפארת, רום עיניו. 
1 כי אמר, בכוח ידי עשיתי, ובחכמתי, כי נבונותי; ואסיר גבולות עמים, ועתודותיהם שושתי, ואוריד כאביר, יושבים. 
1 ותמצא כקן ידי, לחיל העמים, וכאסוף ביצים עזובות, כל-הארץ אני אספתי; ולא היה נודד כנף, ופוצה פה ומצפצף. 
1 היתפאר, הגרזן, על, החוצב בו:  אם-יתגדל המשור, על-מניפו, כהניף שבט ואת-מרימיו, כהרים מטה לא-עץ.  {פ} 1 לכן ישלח האדון יהוה צבאות, במשמניו--רזון; ותחת כבודו ייקד יקוד, כיקוד אש. 
1 והיה אור-ישראל לאש, וקדושו ללהבה; ובערה, ואכלה שיתו ושמירו--ביום אחד. 
1 וכבוד יערו וכרמילו, מנפש ועד-בשר יכלה; והיה, כמסוס נוסס. 
1 ושאר עץ יערו, מספר יהיו; ונער, יכתבם.  {ס} 1 והיה ביום ההוא, לא-יוסיף עוד שאר ישראל ופליטת בית-יעקוב, להישען, על-מכהו; ונשען, על-יהוה קדוש ישראל--באמת. 
1 שאר ישוב, שאר יעקוב--אל-אל, גיבור. 
1 כי אם-יהיה עמך ישראל, כחול הים--שאר, ישוב בו; כיליון חרוץ, שוטף צדקה. 
1 כי כלה, ונחרצה--אדוניי יהוה צבאות, עושה בקרב כל-הארץ.  {פ} 1 לכן, כה-אמר אדוניי יהוה צבאות, אל-תירא עמי יושב ציון, מאשור; בשבט יכך, ומטהו יישא-עליך בדרך מצריים. 
1 כי-עוד, מעט מזער, וכלה זעם, ואפי על-תבליתם. 
1 ועורר עליו יהוה צבאות, שוט, כמכת מדיין, בצור עורב; ומטהו, על-הים, ונשאו, בדרך מצריים. 
1 והיה ביום ההוא, יסור סובולו מעל שכמך, ועולו, מעל צווארך; וחובל עול, מפני-שמן. 
1 בא על-עיית, עבר במגרון; למכמש, יפקיד כליו. 
1 עברו, מעברה, גבע, מלון לנו; חרדה, הרמה--גבעת שאול, נסה. 
1 צהלי קולך, בת-גלים; הקשיבי לישה, ענייה ענתות. 
1 נדדה, מדמנה; יושבי הגבים, העיזו. 
1 עוד היום, בנוב לעמוד; ינופף ידו הר בת-ציון, גבעת ירושלים.  {פ} 1 הנה האדון יהוה צבאות, מסעף פורה במערצה; ורמי הקומה גדועים, והגבוהים ישפלו. 
1 וניקף סבכי היער, בברזל; והלבנון, באדיר ייפול.  {ס} 1 ויצא חוטר, מגזע ישי; ונצר, משורשיו יפרה. 
1 ונחה עליו, רוח יהוה--רוח חכמה ובינה, רוח עצה וגבורה, רוח דעת, ויראת יהוה. 
1 והריחו, ביראת יהוה; ולא-למראה עיניו ישפוט, ולא-למשמע אוזניו יוכיח. 
1 ושפט בצדק דלים, והוכיח במישור לענווי-ארץ; והכה-ארץ בשבט פיו, וברוח שפתיו ימית רשע. 
1 והיה צדק, איזור מותניו; והאמונה, איזור חלציו. 
1 וגר זאב עם-כבש, ונמר עם-גדי ירבץ; ועגל וכפיר ומריא יחדיו, ונער קטון נוהג בם. 
1 ופרה ודוב תרעינה, יחדיו ירבצו ילדיהן; ואריה, כבקר יאכל-תבן. 
1 ושיעשע יונק, על-חור פתן; ועל מאורת צפעוני, גמול ידו הדה. 
1 לא-ירעו ולא-ישחיתו, בכל-הר קודשי:  כי-מלאה הארץ, דעה את-יהוה, כמים, לים מכסים.  {ס} 1 והיה, ביום ההוא, שורש ישי אשר עומד לנס עמים, אליו גויים ידרושו; והייתה מנוחתו, כבוד.  {פ} 1 והיה ביום ההוא, יוסיף אדוניי שנית ידו, לקנות, את-שאר עמו--אשר יישאר מאשור וממצריים ומפתרוס ומכוש, ומעילם ומשנער ומחמת, ומאיי, הים. 
1 ונשא נס לגויים, ואסף נדחי ישראל; ונפוצות יהודה יקבץ, מארבע כנפות הארץ. 
1 וסרה קנאת אפריים, וצוררי יהודה ייכרתו:  אפריים לא-יקנא את-יהודה, ויהודה לא-יצור את-אפריים. 
1 ועפו בכתף פלשתים ימה, יחדיו יבוזו את-בני-קדם; אדום ומואב משלוח ידם, ובני עמון משמעתם. 
1 והחרים יהוה, את לשון ים-מצריים, והניף ידו על-הנהר, בעים רוחו; והכהו לשבעה נחלים, והדריך בנעלים. 
1 והייתה מסילה--לשאר עמו, אשר יישאר מאשור:  כאשר הייתה לישראל, ביום עלותו מארץ מצריים. 
1 ואמרת, ביום ההוא, אודך יהוה, כי אנפת בי; ישוב אפך, ותנחמני. 
1 הנה אל ישועתי אבטח, ולא אפחד:  כי-עוזי וזמרת יה יהוה, ויהי-לי לישועה. 
1 ושאבתם-מים, בששון, ממעייני, הישועה. 
1 ואמרתם ביום ההוא, הודו ליהוה קראו בשמו, הודיעו בעמים, עלילותיו; הזכירו, כי נשגב שמו. 
1 זמרו יהוה, כי גאות עשה; מודעת זאת, בכל-הארץ. 
1 צהלי ורוני, יושבת ציון:  כי-גדול בקרבך, קדוש ישראל.  {ס} 1 משא, בבל--אשר חזה, ישעיהו בן-אמוץ. 
1 על הר-נשפה שאו-נס, הרימו קול להם; הניפו יד, ויבואו פתחי נדיבים. 
1 אני ציוויתי, למקודשיי; גם קראתי גיבוריי לאפי, עליזי גאוותי. 
1 קול המון בהרים, דמות עם-רב; קול שאון ממלכות גויים, נאספים--יהוה צבאות, מפקד צבא מלחמה. 
1 באים מארץ מרחק, מקצה השמיים; יהוה וכלי זעמו, לחבל כל-הארץ.  {ס} 1 הילילו, כי קרוב יום יהוה; כשוד, משדיי יבוא. 
1 על-כן, כל-ידיים תרפינה; וכל-לבב אנוש, יימס. 
1 ונבהלו--צירים וחבלים יאחזון, כיולדה יחילון; איש אל-ריעהו יתמהו, פני להבים פניהם. 
1 הנה יום-יהוה בא, אכזרי ועברה וחרון אף--לשום הארץ לשמה, וחטאיה ישמיד ממנה. 
1 כי-כוכבי השמיים וכסיליהם, לא יהלו אורם; חשך השמש בצאתו, וירח לא-יגיה אורו. 
1 ופקדתי על-תבל רעה, ועל-רשעים עוונם; והשבתי גאון זדים, וגאוות עריצים אשפיל. 
1 אוקיר אנוש, מפז; ואדם, מכתם אופיר. 
1 על-כן שמיים ארגיז, ותרעש הארץ ממקומה--בעברת יהוה צבאות, וביום חרון אפו. 
1 והיה כצבי מודח, וכצאן ואין מקבץ:  איש אל-עמו יפנו, ואיש אל-ארצו ינוסו. 
1 כל-הנמצא, יידקר; וכל-הנספה, ייפול בחרב. 
1 ועולליהם ירוטשו, לעיניהם; יישסו, בתיהם, ונשיהם, תישכבנה. 
1 הנני מעיר עליהם, את-מדיי, אשר-כסף לא יחשובו, וזהב לא יחפצו-בו. 
1 וקשתות, נערים תרטשנה:  ופרי-בטן לא ירחמו, על-בנים לא-תחוס עינם. 
1 והייתה בבל צבי ממלכות, תפארת גאון כשדים, כמהפכת אלוהים, את-סדום ואת-עמורה. 
1 לא-תשב לנצח, ולא תשכון עד-דור ודור; ולא-יהל שם ערבי, ורועים לא-ירביצו שם. 
1 ורבצו-שם ציים, ומלאו בתיהם אוחים; ושכנו שם בנות יענה, ושעירים ירקדו-שם. 
1 וענה איים באלמנותיו, ותנים בהיכלי עונג; וקרוב לבוא עיתה, וימיה לא יימשכו. 
1 כי ירחם יהוה את-יעקוב, ובחר עוד בישראל, והניחם, על-אדמתם; ונלווה הגר עליהם, ונספחו על-בית יעקוב. 
1 ולקחום עמים, והביאום אל-מקומם, והתנחלום בית-ישראל על אדמת יהוה, לעבדים ולשפחות; והיו שובים לשוביהם, ורדו בנוגשיהם.  {ס} 1 והיה, ביום הניח יהוה לך, מעוצבך, ומרוגזך--ומן-העבודה הקשה, אשר עובד-בך. 
1 ונשאת המשל הזה, על-מלך בבל--ואמרת:  איך שבת נוגש, שבתה מדהבה. 
1 שבר יהוה, מטה רשעים--שבט, מושלים. 
1 מכה עמים בעברה, מכת בלתי סרה; רודה באף גויים, מורדף בלי חשך. 
1 נחה שקטה, כל-הארץ; פצחו, רינה. 
1 גם-ברושים שמחו לך, ארזי לבנון; מאז שכבת, לא-יעלה הכורת עלינו. 
1 שאול, מתחת רגזה לך--לקראת בואך; עורר לך רפאים, כל-עתודי ארץ--הקים מכיסאותם, כול מלכי גויים. 
1 כולם יענו, ויאמרו אליך:  גם-אתה חולית כמונו, אלינו נמשלת. 
1 הורד שאול גאונך, המיית נבליך; תחתיך יוצע רימה, ומכסיך תולעה. 
1 איך נפלת משמיים, היליל בן-שחר; נגדעת לארץ, חולש על-גויים. 
1 ואתה אמרת בלבבך, השמיים אעלה--ממעל לכוכבי-אל, ארים כיסאי; ואשב בהר-מועד, בירכתי צפון. 
1 אעלה, על-במותי עב; אידמה, לעליון. 
1 אך אל-שאול תורד, אל-ירכתי-בור. 
1 רואיך אליך ישגיחו, אליך יתבוננו:  הזה האיש מרגיז הארץ, מרעיש ממלכות. 
1 שם תבל כמדבר, ועריו הרס; אסיריו, לא-פתח ביתה. 
1 כל-מלכי גויים, כולם--שכבו בכבוד, איש בביתו. 
1 ואתה הושלכת מקברך, כנצר נתעב--לבוש הרוגים, מטועני חרב; יורדי אל-אבני-בור, כפגר מובס. 
1 לא-תיחד איתם בקבורה, כי-ארצך שיחת עמך הרגת; לא-ייקרא לעולם, זרע מרעים. 
1 הכינו לבניו מטבח, בעוון אבותם; בל-יקומו וירשו ארץ, ומלאו פני-תבל ערים. 
1 וקמתי עליהם, נאום יהוה צבאות; והכרתי לבבל שם ושאר, ונין ונכד--נאום-יהוה. 
1 ושמתיה למורש קיפוד, ואגמי-מים; וטיאטאתיה במטאטא השמד, נאום יהוה צבאות.  {ס} 1 נשבע יהוה צבאות, לאמור:  אם-לא כאשר דימיתי, כן הייתה, וכאשר יעצתי, היא תקום. 
1 לשבור אשור בארצי, ועל-הריי אבוסנו; וסר מעליהם, עולו, וסובולו, מעל שכמו יסור. 
1 זאת העצה היעוצה, על-כל-הארץ; וזאת היד הנטויה, על-כל-הגויים. 
1 כי-יהוה צבאות יעץ, ומי יפר; וידו הנטויה, ומי ישיבנה.  {פ} 1 בשנת-מות, המלך אחז, היה, המשא הזה. 
1 אל-תשמחי פלשת כולך, כי נשבר שבט מכך:  כי-משורש נחש ייצא צפע, ופרייו שרף מעופף. 
1 ורעו בכורי דלים, ואביונים לבטח ירבצו; והמתי ברעב שורשך, ושאריתך יהרוג. 
1 הילילי שער זעקי-עיר, נמוג פלשת כולך:  כי מצפון עשן בא, ואין בודד במועדיו. 
1 ומה-יענה, מלאכי-גוי:  כי יהוה ייסד ציון, ובה יחסו עניי עמו.  {פ} 1 משא, מואב:  כי בליל שודד ער מואב, נדמה--כי בליל שודד קיר-מואב, נדמה. 
1 עלה הבית ודיבון הבמות, לבכי:  על-נבו ועל מידבא, מואב ייליל--בכל-ראשיו קורחה, כל-זקן גרועה. 
1 בחוצותיו, חגרו שק:  על גגותיה וברחובותיה כולו ייליל, יורד בבכי. 
1 ותזעק חשבון ואלעלה, עד-יהץ נשמע קולם; על-כן, חלוצי מואב יריעו--נפשו, ירעה לו. 
1 ליבי, למואב יזעק, בריחיה, עד-צוער עגלת שלישייה:  כי מעלה הלוחית, בבכי יעלה-בו--כי דרך חורוניים, זעקת-שבר יעוערו. 
1 כי-מי נמרים, משמות יהיו:  כי-יבש חציר כלה דשא, ירק לא היה. 
1 על-כן, יתרה עשה; ופקודתם--על נחל הערבים, יישאום. 
1 כי-הקיפה הזעקה, את-גבול מואב, עד-אגליים יללתה, ובאר אילים יללתה. 
1 כי מי דימון מלאו דם, כי-אשית על-דימון נוספות--לפליטת מואב אריה, ולשארית אדמה. 
1 שלחו-כר מושל-ארץ, מסלע מדברה, אל-הר, בת-ציון. 
1 והיה כעוף-נודד, קן משולח--תהיינה בנות מואב, מעברות לארנון. 
1 הביאי עצה עשו פלילה, שיתי כליל צילך בתוך צוהריים; סתרי, נידחים--נודד, אל-תגלי. 
1 יגורו בך נידחיי, מואב הוי-סתר למו מפני שודד:  כי-אפס המץ כלה שוד, תמו רומס מן-הארץ.  {ס} 1 והוכן בחסד כיסא, וישב עליו באמת באוהל דויד; שופט ודורש משפט, ומהיר צדק. 
1 שמענו גאון-מואב, גא מאוד:  גאוותו וגאונו ועברתו, לא-כן בדיו. 
1 לכן, ייליל מואב למואב--כולו ייליל:  לאשישי קיר-חרשת תהגו, אך-נכאים. 
1 כי שדמות חשבון אומלל גפן שבמה, בעלי גויים הלמו שרוקיה--עד-יעזר נגעו, תעו מדבר; שלוחותיה, ניטשו עברו ים. 
1 על-כן אבכה בבכי יעזר, גפן שבמה, אריווך דמעתי, חשבון ואלעלה:  כי על-קיצך ועל-קצירך, הידד נפל. 
1 ונאסף שמחה וגיל מן-הכרמל, ובכרמים לא-ירונן לא ירועע; יין, ביקבים לא-ידרוך הדורך--הידד השבתי. 
1 על-כן מעיי למואב, ככינור יהמו; וקרבי, לקיר חרש. 
1 והיה כי-נראה כי-נלאה מואב, על-הבמה; ובא אל-מקדשו להתפלל, ולא יוכל.  {ס} 1 זה הדבר, אשר דיבר יהוה אל-מואב--מאז. 
1 ועתה, דיבר יהוה לאמור, בשלוש שנים כשני שכיר, ונקלה כבוד מואב בכול ההמון הרב; ושאר מעט מזער, לא כביר.  {פ} 1 משא, דמשק:  הנה דמשק מוסר מעיר, והייתה מעי מפלה. 
1 עזובות, ערי ערוער; לעדרים תהיינה, ורבצו ואין מחריד. 
1 ונשבת מבצר מאפריים, וממלכה מדמשק ושאר ארם; ככבוד בני-ישראל יהיו, נאום יהוה צבאות.  {פ} 1 והיה ביום ההוא, יידל כבוד יעקוב; ומשמן בשרו, יירזה. 
1 והיה, כאסוף קציר קמה, וזרועו, שיבולים יקצור; והיה כמלקט שיבולים, בעמק רפאים. 
1 ונשאר-בו עוללות כנוקף זית, שניים שלושה גרגרים בראש אמיר; ארבעה חמישה, בסעיפיה פורייה--נאום-יהוה, אלוהי ישראל. 
1 ביום ההוא, ישעה האדם על-עושהו; ועיניו, אל-קדוש ישראל תראינה. 
1 ולא ישעה, אל-המזבחות מעשה ידיו; ואשר עשו אצבעותיו לא יראה, והאשרים והחמנים.  {ס} 1 ביום ההוא יהיו ערי מעוזו, כעזובת החורש והאמיר, אשר עזבו, מפני בני ישראל; והייתה, שממה. 
1 כי שכחת אלוהי ישעך, וצור מעוזך לא זכרת; על-כן, תיטעי נטעי נעמנים, וזמורת זר, תזרענו. 
1 ביום נטעך תשגשגי, ובבוקר זרעך תפריחי; נד קציר ביום נחלה, וכאב אנוש.  {ס} 1 הוי, המון עמים רבים, כהמות ימים, יהמיון; ושאון לאומים, כשאון מים כבירים יישאון. 
1 לאומים, כשאון מים רבים יישאון, וגער בו, ונס ממרחק; ורודף, כמוץ הרים לפני-רוח, וכגלגל, לפני סופה. 
1 לעת ערב והנה בלהה, בטרם בוקר איננו; זה חלק שוסינו, וגורל לבוזזינו.  {פ} 1 הוי ארץ, צלצל כנפיים, אשר מעבר, לנהרי-כוש. 
1 השולח בים צירים, ובכלי-גומא על-פני-מים, לכו מלאכים קלים אל-גוי ממושך ומורט, אל-עם נורא מן-הוא והלאה--גוי קו-קו ומבוסה, אשר-בזאו נהרים ארצו. 
1 כל-יושבי תבל, ושוכני ארץ, כנשוא-נס הרים תראו, וכתקוע שופר תשמעו.  {ס} 1 כי כה אמר יהוה אליי, אשקוטה ואביטה במכוני, כחום צח עלי-אור, כעב טל בחום קציר. 
1 כי-לפני קציר כתום-פרח, ובוסר גומל יהיה ניצה; וכרת הזלזלים במזמרות, ואת-הנטישות הסיר התז. 
1 ייעזבו יחדיו לעיט הרים, ולבהמת הארץ; וקץ עליו העיט, וכל-בהמת הארץ עליו תחרף.  {ס} 1 בעת ההיא יובל-שי ליהוה צבאות, עם ממושך ומורט, ומעם נורא, מן-הוא והלאה; גוי קו-קו ומבוסה, אשר בזאו נהרים ארצו, אל-מקום שם-יהוה צבאות, הר-ציון.  {פ} 1 משא, מצריים:  הנה יהוה רוכב על-עב קל, ובא מצריים, ונעו אלילי מצריים מפניו, ולבב מצריים יימס בקרבו. 
1 וסיכסכתי מצריים במצריים, ונלחמו איש-באחיו ואיש בריעהו, עיר בעיר, ממלכה בממלכה. 
1 ונבקה רוח-מצריים בקרבו, ועצתו אבלע; ודרשו אל-האלילים ואל-האיטים, ואל-האובות ואל-היידעונים. 
1 וסיכרתי, את-מצריים, ביד, אדונים קשה; ומלך עז ימשול-בם, נאום האדון יהוה צבאות. 
1 ונישתו-מים, מהים; ונהר, יחרב ויבש. 
1 והאזניחו נהרות, דללו וחרבו יאורי מצור; קנה וסוף, קמלו. 
1 ערות על-יאור, על-פי יאור; וכול מזרע יאור, ייבש נידף ואיננו. 
1 ואנו, הדייגים, ואבלו, כל-משליכי ביאור חכה; ופורשי מכמורת על-פני-מים, אומללו. 
1 ובושו עובדי פשתים, שריקות; ואורגים, חוריי. 
1 והיו שתותיה, מדוכאים; כל-עושי שכר, אגמי-נפש. 
1 אך-אווילים, שרי צוען, חכמי יועצי פרעה, עצה נבערה; איך תאמרו אל-פרעה, בן-חכמים אני בן-מלכי-קדם. 
1 אים איפוא חכמיך, ויגידו נא לך; ויידעו, מה-יעץ יהוה צבאות על-מצריים. 
1 נואלו שרי צוען, נישאו שרי נוף; התעו את-מצריים, פינת שבטיה. 
1 יהוה מסך בקרבה, רוח עיוועים; והתעו את-מצריים בכל-מעשהו, כהיתעות שיכור בקיאו. 
1 ולא-יהיה למצריים, מעשה, אשר יעשה ראש וזנב, כיפה ואגמון. 
1 ביום ההוא, יהיה מצריים כנשים; וחרד ופחד, מפני תנופת יד-יהוה צבאות, אשר-הוא, מניף עליו. 
1 והייתה אדמת יהודה למצריים, לחוגא, כול אשר יזכיר אותה אליו, יפחד--מפני, עצת יהוה צבאות, אשר-הוא, יועץ עליו.  {ס} 1 ביום ההוא יהיו חמש ערים בארץ מצריים, מדברות שפת כנען, ונשבעות, ליהוה צבאות:  עיר ההרס, ייאמר לאחת.  {ס} 1 ביום ההוא, יהיה מזבח ליהוה, בתוך, ארץ מצריים; ומצבה אצל-גבולה, ליהוה. 
1 והיה לאות ולעד ליהוה צבאות, בארץ מצריים:  כי-יצעקו אל-יהוה מפני לוחצים, וישלח להם מושיע ורב והצילם. 
1 ונודע יהוה למצריים, וידעו מצריים את-יהוה ביום ההוא; ועבדו זבח ומנחה, ונדרו-נדר ליהוה ושילמו. 
1 ונגף יהוה את-מצריים, נגוף ורפוא; ושבו, עד-יהוה, ונעתר להם, ורפאם.  {ס} 1 ביום ההוא, תהיה מסילה ממצריים אשורה, ובא-אשור במצריים, ומצריים באשור; ועבדו מצריים, את-אשור.  {ס} 1 ביום ההוא, יהיה ישראל שלישייה, למצריים, ולאשור:  ברכה, בקרב הארץ. 
1 אשר בירכו יהוה צבאות, לאמור:  ברוך עמי מצריים, ומעשה ידיי אשור, ונחלתי, ישראל.  {ס} 1 בשנת בוא תרתן, אשדודה, בשלוח אותו, סרגון מלך אשור; ויילחם באשדוד, וילכדה. 
1 בעת ההיא, דיבר יהוה ביד ישעיהו בן-אמוץ לאמור, לך ופיתחת השק מעל מותניך, ונעלך תחלוץ מעל רגלך; ויעש כן, הלוך ערום ויחף.  {ס} 1 ויאמר יהוה, כאשר הלך עבדי ישעיהו ערום ויחף--שלוש שנים אות ומופת, על-מצריים ועל-כוש. 
1 כן ינהג מלך-אשור את-שבי מצריים ואת-גלות כוש, נערים וזקנים--ערום ויחף; וחשופיי שת, ערוות מצריים. 
1 וחתו, ובושו--מכוש, מבטם, ומן-מצריים, תפארתם. 
1 ואמר יושב האי הזה, ביום ההוא, הנה-כה מבטנו אשר-נסנו שם לעזרה, להינצל מפני מלך אשור; ואיך, נימלט אנחנו.  {פ} 1 משא, מדבר-ים:  כסופות בנגב, לחלוף, ממדבר בא, מארץ נוראה. 
1 חזות קשה, הוגד-לי:  הבוגד בוגד, והשודד שודד, עלי עילם צורי מדיי, כל-אנחתה השבתי. 
1 על-כן, מלאו מותניי חלחלה--צירים אחזוני, כצירי יולדה; נעוויתי משמוע, נבהלתי מראות. 
1 תעה לבבי, פלצות ביעתתני; את נשף חשקי, שם לי לחרדה. 
1 ערוך השולחן צפה הצפית, אכול שתה; קומו השרים, משחו מגן.  {ס} 1 כי כה אמר אליי, אדוניי:  לך העמד המצפה, אשר יראה יגיד. 
1 וראה רכב, צמד פרשים--רכב חמור, רכב גמל; והקשיב קשב, רב-קשב. 
1 ויקרא, אריה--על-מצפה אדוניי, אנוכי עומד תמיד יומם, ועל-משמרתי, אנוכי ניצב כל-הלילות. 
1 והנה-זה בא רכב איש, צמד פרשים; ויען ויאמר, נפלה נפלה בבל, וכל-פסילי אלוהיה, שיבר לארץ. 
1 מדושתי, ובן-גורני:  אשר שמעתי, מאת יהוה צבאות אלוהי ישראל--הגדתי לכם.  {פ} 1 משא, דומה:  אליי, קורא משעיר, שומר מה-מלילה, שומר מה-מליל. 
1 אמר שומר, אתה בוקר וגם-לילה; אם-תבעיון בעיו, שובו איתיו.  {פ} 1 משא, בערב:  ביער בערב תלינו, אורחות דדנים. 
1 לקראת צמא, היתיו מים; יושבי ארץ תימא, בלחמו קידמו נודד. 
1 כי-מפני חרבות, נדדו; מפני חרב נטושה, ומפני קשת דרוכה, ומפני, כובד מלחמה.  {ס} 1 כי-כה אמר אדוניי, אליי:  בעוד שנה כשני שכיר, וכלה כל-כבוד קדר. 
1 ושאר מספר-קשת גיבורי בני-קדר, ימעטו:  כי יהוה אלוהי-ישראל, דיבר.  {ס} 1 משא, גיא חיזיון:  מה-לך איפוא, כי-עלית כולך לגגות. 
1 תשואות מלאה, עיר הומייה--קריה, עליזה; חללייך לא חללי-חרב, ולא מתי מלחמה. 
1 כל-קצינייך נדדו-יחד, מקשת אוסרו; כל-נמצאייך אוסרו יחדיו, מרחוק ברחו. 
1 על-כן אמרתי שעו מני, אמרר בבכי; אל-תאיצו לנחמני, על-שוד בת-עמי. 
1 כי יום מהומה ומבוסה ומבוכה, לאדוניי יהוה צבאות--בגיא חיזיון; מקרקר קיר, ושוע אל-ההר. 
1 ועילם נשא אשפה, ברכב אדם פרשים; וקיר ערה, מגן. 
1 ויהי מבחר-עמקייך, מלאו רכב; והפרשים, שות שתו השערה. 
1 ויגל, את מסך יהודה; ותבט ביום ההוא, אל-נשק בית היער. 
1 ואת בקיעי עיר-דויד ראיתם, כי-רבו; ותקבצו, את-מי הבריכה התחתונה. 
1 ואת-בתי ירושלים, ספרתם; ותתצו, הבתים, לבצר, החומה. 
1 ומקוה עשיתם, בין החומותיים, למי, הבריכה הישנה; ולא הבטתם אל-עושיה, ויוצרה מרחוק לא ראיתם. 
1 ויקרא, אדוניי יהוה צבאות--ביום ההוא:  לבכי, ולמספד, ולקורחה, ולחגור שק. 
1 והנה ששון ושמחה, הרוג בקר ושחוט צאן, אכול בשר, ושתות יין; אכול ושתה, כי מחר נמות. 
1 ונגלה באוזניי, יהוה צבאות:  אם-יכופר העוון הזה לכם, עד-תמותון, אמר אדוניי יהוה, צבאות.  {פ} 1 כה אמר אדוניי יהוה, צבאות:  לך-בוא אל-הסוכן הזה, על-שבנא אשר על-הבית. 
1 מה-לך פה ומי לך פה, כי-חצבת לך פה קבר; חוצבי מרום קברו, חוקקי בסלע משכן לו. 
1 הנה יהוה מטלטלך, טלטלה גבר; ועוטך, עטה. 
1 צנוף יצנופך, צנפה, כדור, אל-ארץ רחבת ידיים; שמה תמות, ושמה מרכבות כבודך--קלון, בית אדוניך. 
1 והדפתיך, ממצבך; וממעמדך, יהרסך. 
1 והיה, ביום ההוא; וקראתי לעבדי, לאליקים בן-חלקייהו. 
1 והלבשתיו כותונתך, ואבנטך אחזקנו, וממשלתך, אתן בידו; והיה לאב ליושב ירושלים, ולבית יהודה. 
1 ונתתי מפתח בית-דויד, על-שכמו; ופתח ואין סוגר, וסגר ואין פותח. 
1 ותקעתיו יתד, במקום נאמן; והיה לכיסא כבוד, לבית אביו. 
1 ותלו עליו כול כבוד בית-אביו, הצאצאים והצפיעות, כול, כלי הקטן--מכלי, האגנות, ועד, כל-כלי הנבלים. 
1 ביום ההוא, נאום יהוה צבאות, תמוש היתד, התקועה במקום נאמן; ונגדעה ונפלה, ונכרת המשא אשר-עליה--כי יהוה, דיבר.  {פ} 1 משא, צור:  הילילו אונייות תרשיש, כי-שודד מבית מבוא, מארץ כיתים, נגלה-למו. 
1 דומו, יושבי אי; סוחר צידון עובר ים, מילאוך. 
1 ובמים רבים זרע שיחור, קציר יאור תבואתה; ותהי, סחר גויים. 
1 בושי צידון--כי-אמר ים, מעוז הים לאמור:  לא-חלתי ולא-ילדתי, ולא גידלתי בחורים--רוממתי בתולות. 
1 כאשר-שמע, למצריים, יחילו, כשמע צור. 
1 עברו, תרשישה; הילילו, יושבי אי. 
1 הזאת לכם, עליזה; מימי-קדם קדמתה יובילוה רגליה, מרחוק לגור. 
1 מי יעץ זאת, על-צור המעטירה, אשר סוחריה שרים, כנעניה נכבדי-ארץ. 
1 יהוה צבאות, יעצה--לחלל גאון כל-צבי, להקל כל-נכבדי-ארץ. 
1 עברי ארצך, כיאור; בת-תרשיש, אין מזח עוד. 
1 ידו נטה על-הים, הרגיז ממלכות; יהוה ציווה אל-כנען, לשמיד מעוזניה. 
1 ויאמר, לא-תוסיפי עוד לעלוז; המעושקה בתולת בת-צידון, כיתים קומי עבורי--גם-שם, לא-ינוח לך. 
1 הן ארץ כשדים, זה העם לא היה--אשור, יסדה לציים; הקימו בחוניו, עוררו ארמנותיה--שמה, למפלה. 
1 הילילו, אונייות תרשיש:  כי שודד, מעוזכן.  {ס} 1 והיה, ביום ההוא, ונשכחת צור שבעים שנה, כימי מלך אחד; מקץ שבעים שנה, יהיה לצור, כשירת, הזונה. 
1 קחי כינור סובי עיר, זונה נשכחה; היטיבי נגן הרבי-שיר, למען תיזכרי. 
1 והיה מקץ שבעים שנה, יפקוד יהוה את-צור, ושבה, לאתננה; וזנתה את-כל-ממלכות הארץ, על-פני האדמה. 
1 והיה סחרה ואתננה, קודש ליהוה--לא ייאצר, ולא ייחסן:  כי ליושבים לפני יהוה, יהיה סחרה, לאכול לשובעה, ולמכסה עתיק.  {פ} 1 הנה יהוה בוקק הארץ, ובולקה; ועיווה פניה, והפיץ יושביה. 
1 והיה כעם, ככוהן, כעבד כאדוניו, כשפחה כגברתה; כקונה, כמוכר, כמלווה כלווה, כנושה כאשר נושה בו. 
1 היבוק תיבוק הארץ, והיבוז תיבוז:  כי יהוה, דיבר את-הדבר הזה. 
1 אבלה נבלה הארץ, אומללה נבלה תבל; אומללו, מרום עם-הארץ. 
1 והארץ חנפה, תחת יושביה:  כי-עברו תורות חלפו חוק, הפרו ברית עולם. 
1 על-כן, אלה אכלה ארץ, ויאשמו, יושבי בה; על-כן, חרו יושבי ארץ, ונשאר אנוש, מזער. 
1 אבל תירוש, אומללה-גפן; נאנחו, כל-שמחי-לב. 
1 שבת משוש תופים, חדל שאון עליזים; שבת, משוש כינור. 
1 בשיר, לא ישתו-יין; יימר שיכר, לשותיו. 
1 נשברה, קרית-תוהו; סוגר כל-בית, מבוא. 
1 צווחה על-היין, בחוצות; ערבה, כל-שמחה, גלה, משוש הארץ. 
1 נשאר בעיר, שמה; ושאייה, יוכת-שער. 
1 כי כה יהיה בקרב הארץ, בתוך העמים, כנוקף זית, כעוללות אם-כלה בציר. 
1 המה ישאו קולם, ירונו; בגאון יהוה, צהלו מים. 
1 על-כן באורים, כבדו יהוה; באיי הים, שם יהוה אלוהי ישראל.  {ס} 1 מכנף הארץ זמירות שמענו, צבי לצדיק, ואומר רזי-לי רזי-לי, אוי לי; בוגדים בגדו, ובגד בוגדים בגדו. 
1 פחד ופחת, ופח; עליך, יושב הארץ. 
1 והיה הנס מקול הפחד, ייפול אל-הפחת, והעולה מתוך הפחת, יילכד בפח:  כי-ארובות ממרום נפתחו, וירעשו מוסדי ארץ. 
1 רועה התרועעה, הארץ; פור התפוררה ארץ, מוט התמוטטה ארץ. 
1 נוע תנוע ארץ כשיכור, והתנודדה כמלונה; וכבד עליה פשעה, ונפלה ולא-תוסיף קום.  {ס} 1 והיה ביום ההוא, יפקוד יהוה על-צבא המרום במרום; ועל-מלכי האדמה, על-האדמה. 
1 ואוספו אספה אסיר על-בור, וסוגרו על-מסגר; ומרוב ימים, ייפקדו. 
1 וחפרה הלבנה, ובושה החמה:  כי-מלך יהוה צבאות, בהר ציון ובירושלים, ונגד זקניו, כבוד.  {פ} 1 יהוה אלוהיי, אתה--ארוממך אודה שמך, כי עשית פלא:  עצות מרחוק, אמונה אומן. 
1 כי שמת מעיר לגל, קריה בצורה למפלה; ארמון זרים מעיר, לעולם לא ייבנה. 
1 על-כן, יכבדוך עם-עז; קרית גויים עריצים, ייראוך. 
1 כי-היית מעוז לדל מעוז לאביון, בצר-לו:  מחסה מזרם צל מחורב, כי רוח עריצים כזרם קיר. 
1 כחורב בציון, שאון זרים תכניע; חורב בצל עב, זמיר עריצים יענה.  {פ} 1 ועשה יהוה צבאות לכל-העמים, בהר הזה, משתה שמנים, משתה שמרים:  שמנים, ממוחיים, שמרים, מזוקקים. 
1 ובילע בהר הזה, פני-הלוט הלוט על-כל-העמים; והמסכה הנסוכה, על-כל-הגויים. 
1 בילע המוות לנצח, ומחה אדוניי יהוה דמעה מעל כל-פנים; וחרפת עמו, יסיר מעל כל-הארץ--כי יהוה, דיבר.  {פ} 1 ואמר ביום ההוא, הנה אלוהינו זה קיווינו לו ויושיענו; זה יהוה קיווינו לו, נגילה ונשמחה בישועתו. 
1 כי-תנוח יד-יהוה, בהר הזה--ונדוש מואב תחתיו, כהידוש מתבן במו מדמנה. 
1 ופירש ידיו בקרבו, כאשר יפרש השוחה לשחות; והשפיל, גאוותו, עם, אורבות ידיו. 
1 ומבצר משגב חומותיך, השח השפיל הגיע לארץ--עד-עפר.  {ס} 1 ביום ההוא, יושר השיר-הזה בארץ יהודה; עיר עוז-לנו, ישועה ישית חומות וחיל. 
1 פתחו, שערים; ויבוא גוי-צדיק, שומר אמונים. 
1 יצר סמוך, תיצור שלום שלום:  כי בך, בטוח. 
1 בטחו ביהוה, עדי-עד:  כי ביה יהוה, צור עולמים. 
1 כי השח יושבי מרום, קריה נשגבה; ישפילנה ישפילה עד-ארץ, יגיענה עד-עפר. 
1 תרמסנה, רגל; רגלי עני, פעמי דלים. 
1 אורח לצדיק, מישרים:  ישר, מעגל צדיק תפלס. 
1 אף אורח משפטיך יהוה, קיווינוך--לשמך ולזכרך, תאוות-נפש. 
1 נפשי איוויתיך בלילה, אף-רוחי בקרבי אשחרך:  כי כאשר משפטיך, לארץ--צדק למדו, יושבי תבל. 
1 יוחן רשע בל-למד צדק, בארץ נכוחות יעוול; ובל-יראה, גאות יהוה.  {פ} 1 יהוה רמה ידך, בל-יחזיון:  יחזו ויבושו קנאת-עם, אף-אש צריך תאכלם.  {ס} 1 יהוה, תשפות שלום לנו:  כי גם כל-מעשינו, פעלת לנו.  {ס} 1 יהוה אלוהינו, בעלונו אדונים זולתך; לבד-בך, נזכיר שמך. 
1 מתים, בל-יחיו--רפאים, בל-יקומו; לכן פקדת ותשמידם, ותאבד כל-זכר למו. 
1 יספת לגוי יהוה, יספת לגוי נכבדת; ריחקת, כל-קצווי-ארץ.  {פ} 1 יהוה, בצר פקדוך; צקון לחש, מוסרך למו. 
1 כמו הרה תקריב ללדת, תחיל תזעק בחבליה--כן היינו מפניך, יהוה. 
1 הרינו חלנו, כמו ילדנו רוח; ישועות בל-נעשה ארץ, ובל-ייפלו יושבי תבל. 
1 יחיו מתיך, נבילתי יקומון; הקיצו ורננו שוכני עפר, כי טל אורות טלך, וארץ, רפאים תפיל.  {פ} 1 לך עמי בוא בחדריך, וסגור דלתך בעדך; חביא כמעט-רגע, עד-יעבור-זעם. 
1 כי-הנה יהוה יוצא ממקומו, לפקוד עוון יושב-הארץ עליו; וגילתה הארץ את-דמיה, ולא-תכסה עוד על-הרוגיה.  {פ} 1 ביום ההוא יפקוד יהוה בחרבו הקשה והגדולה והחזקה, על לוויתן נחש בריח, ועל לוויתן, נחש עקלתון; והרג את-התנין, אשר בים.  {ס} 1 ביום, ההוא, כרם חמר, ענו-לה. 
1 אני יהוה נוצרה, לרגעים אשקנה:  פן יפקוד עליה, לילה ויום אצורנה. 
1 חמה, אין לי:  מי-ייתנני שמיר שית, במלחמה--אפשעה בה, אציתנה יחד. 
1 או יחזק במעוזי, יעשה שלום לי; שלום, יעשה-לי. 
1 הבאים ישרש יעקוב, יציץ ופרח ישראל; ומלאו פני-תבל, תנובה.  {פ} 1 הכמכת מכהו, הכהו:  אם-כהרג הרוגיו, הורג. 
1 בסאסאה, בשלחה תריבנה; הגה ברוחו הקשה, ביום קדים. 
1 לכן, בזאת יכופר עוון-יעקוב, וזה, כל-פרי הסיר חטאתו:  בשומו כל-אבני מזבח, כאבני-גיר מנופצות, לא-יקומו אשרים, וחמנים. 
1 כי עיר בצורה, בדד, נווה, משולח ונעזב כמדבר; שם ירעה עגל ושם ירבץ, וכילה סעיפיה. 
1 ביבוש קצירה, תישברנה, נשים, באות מאירות אותה:  כי לא עם-בינות, הוא--על-כן לא-ירחמנו עושהו, ויוצרו לא יחוננו.  {פ} 1 והיה ביום ההוא, יחבוט יהוה משיבולת הנהר עד-נחל מצריים; ואתם תלוקטו לאחד אחד, בני ישראל.  {פ} 1 והיה ביום ההוא, ייתקע בשופר גדול, ובאו האובדים בארץ אשור, והנידחים בארץ מצריים; והשתחוו ליהוה בהר הקודש, בירושלים.  {פ} 1 הוי, עטרת גאות שיכורי אפריים, וציץ נובל, צבי תפארתו--אשר על-ראש גיא-שמנים, הלומי יין. 
1 הנה חזק ואמיץ לאדוניי, כזרם ברד שער קטב; כזרם מים כבירים שוטפים, הניח לארץ--ביד. 
1 ברגליים, תירמסנה; עטרת גאות, שיכורי אפריים. 
1 והייתה ציצת נובל, צבי תפארתו, אשר על-ראש, גיא שמנים--כביכורה, בטרם קיץ, אשר יראה הרואה אותה, בעודה בכפו יבלענה.  {ס} 1 ביום ההוא, יהיה יהוה צבאות, לעטרת צבי, ולצפירת תפארה--לשאר, עמו. 
1 ולרוח, משפט--ליושב, על-המשפט, ולגבורה, משיבי מלחמה שערה.  {ס} 1 וגם-אלה ביין שגו, ובשיכר תעו:  כוהן ונביא שגו בשיכר נבלעו מן-היין, תעו מן-השיכר, שגו ברואה, פקו פלילייה. 
1 כי כל-שולחנות, מלאו קיא צואה, בלי, מקום.  {פ} 1 את-מי יורה דעה, ואת-מי יבין שמועה--גמולי, מחלב, עתיקי, משדיים. 
1 כי צו לצו צו לצו, קו לקו קו לקו--זעיר שם, זעיר שם. 
1 כי בלעגי שפה, ובלשון אחרת, ידבר, אל-העם הזה. 
1 אשר אמר אליהם, זאת המנוחה הניחו לעייף, וזאת, המרגעה; ולא אבו, שמוע. 
1 והיה להם דבר-יהוה, צו לצו צו לצו קו לקו קו לקו, זעיר שם, זעיר שם--למען ילכו וכשלו אחור, ונשברו, ונוקשו, ונלכדו.  {פ} 1 לכן שמעו דבר-יהוה, אנשי לצון--מושלי העם הזה, אשר בירושלים. 
1 כי אמרתם, כרתנו ברית את-מוות, ועם-שאול, עשינו חוזה; שוט שוטף כי-יעבור לא יבואנו, כי שמנו כזב מחסנו ובשקר נסתרנו.  {פ} 1 לכן, כה אמר אדוניי יהוה, הנני ייסד בציון, אבן; אבן בוחן פינת יקרת, מוסד מוסד--המאמין, לא יחיש. 
1 ושמתי משפט לקו, וצדקה למשקלת; ויעה ברד מחסה כזב, וסתר מים ישטופו.  {ס} 1 וכופר בריתכם את-מוות, וחזותכם את-שאול לא תקום; שוט שוטף כי יעבור, והייתם לו למרמס. 
1 מדי עוברו ייקח אתכם, כי-בבוקר בבוקר יעבור ביום ובלילה; והיה רק-זוועה, הבין שמועה. 
1 כי-קצר המצע, מהשתרע; והמסכה צרה, כהתכנס. 
1 כי כהר-פרצים יקום יהוה, כעמק בגבעון ירגז--לעשות מעשהו, זר מעשהו, ולעבוד עבודתו, נוכרייה עבודתו. 
1 ועתה, אל-תתלוצצו, פן-יחזקו, מוסריכם:  כי-כלה ונחרצה שמעתי, מאת אדוניי יהוה צבאות--על-כל-הארץ.  {פ} 1 האזינו ושמעו, קולי; הקשיבו ושמעו, אמרתי. 
1 הכול היום, יחרוש החורש לזרוע; יפתח וישדד, אדמתו. 
1 הלוא אם-שיווה פניה, והפיץ קצח וכמון יזרוק; ושם חיטה שורה ושעורה נסמן, וכוסמת גבולתו. 
1 וייסרו למשפט, אלוהיו יורנו. 
1 כי לא בחרוץ, יודש קצח, ואופן עגלה, על-כמון יוסב:  כי במטה ייחבט קצח, וכמון בשבט. 
1 לחם יודק, כי לא לנצח אדוש ידושנו; והמם גלגל עגלתו ופרשיו, לא ידוקנו. 
1 גם-זאת, מעם יהוה צבאות יצאה:  הפליא עצה, הגדיל תושייה.  {פ} 1 הוי אריאל אריאל, קרית חנה דויד; ספו שנה על-שנה, חגים ינקופו. 
1 והציקותי, לאריאל; והייתה תאנייה ואנייה, והייתה לי כאריאל. 
1 וחניתי כדור, עלייך; וצרתי עלייך מוצב, והקימותי עלייך מצורות. 
1 ושפלת מארץ תדברי, ומעפר תישח אמרתך; והיה כאוב מארץ, קולך, ומעפר, אמרתך תצפצף. 
1 והיה כאבק דק, המון זרייך; וכמוץ עובר המון עריצים, והיה לפתע פתאום. 
1 מעם יהוה צבאות תיפקד, ברעם וברעש וקול גדול; סופה, וסערה, ולהב, אש אוכלה. 
1 והיה, כחלום חזון לילה, המון כל-הגויים, הצובאים על-אריאל; וכל-צוביה, ומצודתה, והמציקים, לה. 
1 והיה כאשר יחלום הרעב והנה אוכל, והקיץ וריקה נפשו, וכאשר יחלום הצמא והנה שותה, והקיץ והנה עייף ונפשו שוקקה--כן יהיה, המון כל-הגויים, הצובאים, על-הר ציון.  {פ} 1 התמהמהו ותמהו, השתעשעו ושועו; שכרו ולא-יין, נעו ולא שיכר. 
1 כי-נסך עליכם יהוה רוח תרדמה, ויעצם את-עיניכם:  את-הנביאים ואת-ראשיכם החוזים, כיסה. 
1 ותהי לכם חזות הכול, כדברי הספר החתום, אשר-ייתנו אותו אל-יודע ספר לאמור, קרא נא-זה; ואמר לא אוכל, כי חתום הוא. 
1 וניתן הספר, על אשר לא-ידע ספר לאמור--קרא נא-זה; ואמר, לא ידעתי ספר.  {ס} 1 ויאמר אדוניי, יען כי ניגש העם הזה, בפיו ובשפתיו כיבדוני, וליבו ריחק ממני--ותהי יראתם אותי, מצות אנשים מלומדה. 
1 לכן, הנני יוסף להפליא את-העם-הזה--הפלא ופלא; ואבדה חכמת חכמיו, ובינת נבוניו תסתתר.  {ס} 1 הוי המעמיקים מיהוה, לסתיר עצה; והיה במחשך, מעשיהם, ויאמרו, מי רואנו ומי יודענו. 
1 הפככם--אם-כחומר היוצר, ייחשב:  כי-יאמר מעשה לעושהו לא עשני, ויצר אמר ליוצרו לא הבין. 
1 הלוא-עוד מעט מזער, ושב לבנון לכרמל; והכרמל, ליער ייחשב. 
1 ושמעו ביום-ההוא החירשים, דברי-ספר; ומאופל ומחושך, עיני עיוורים תראינה. 
1 ויספו ענווים ביהוה, שמחה; ואביוני אדם, בקדוש ישראל יגילו. 
1 כי-אפס עריץ, וכלה לץ; ונכרתו, כל-שוקדי אוון. 
1 מחטיאי אדם בדבר, ולמוכיח בשער יקושון; ויטו בתוהו, צדיק.  {פ} 1 לכן, כה-אמר יהוה אל-בית יעקוב, אשר פדה, את-אברהם:  לא-עתה יבוש יעקוב, ולא עתה פניו יחוורו. 
1 כי בראותו ילדיו מעשה ידיי, בקרבו--יקדישו שמי; והקדישו את-קדוש יעקוב, ואת-אלוהי ישראל יעריצו. 
1 וידעו תועי-רוח, בינה; ורוגנים, ילמדו-לקח.  {ס} 1 הוי בנים סוררים, נאום-יהוה, לעשות עצה ולא מני, ולנסוך מסכה ולא רוחי--למען ספות חטאת, על-חטאת. 
1 ההולכים לרדת מצריים, ופי לא שאלו; לעוז במעוז פרעה, ולחסות בצל מצריים. 
1 והיה לכם מעוז פרעה, לבושת; והחסות בצל-מצריים, לכלימה. 
1 כי-היו בצוען, שריו; ומלאכיו, חנס יגיעו. 
1 כול הוביש, על-עם לא-יועילו למו:  לא לעזר ולא להועיל, כי לבושת וגם-לחרפה.  {ס} 1 משא, בהמות נגב:  בארץ צרה וצוקה לביא וליש מהם, אפעה ושרף מעופף, ישאו על-כתף עיירים חיליהם ועל-דבשת גמלים אוצרותם, על-עם לא יועילו. 
1 ומצריים, הבל וריק יעזורו; לכן קראתי לזאת, רהב הם שבת. 
1 עתה, בוא כותבה על-לוח איתם--ועל-ספר חוקה; ותהי ליום אחרון, לעד עד-עולם. 
1 כי עם מרי הוא, בנים כחשים; בנים, לא-אבו שמוע תורת יהוה. 
1 אשר אמרו לרואים, לא תראו, ולחוזים, לא תחזו-לנו נכוחות; דברו-לנו חלקות, חזו מהתלות. 
1 סורו, מני-דרך, הטו, מני-אורח; השביתו מפנינו, את-קדוש ישראל.  {ס} 1 לכן, כה אמר קדוש ישראל, יען מואסכם, בדבר הזה; ותבטחו בעושק ונלוז, ותישענו עליו. 
1 לכן, יהיה לכם העוון הזה, כפרץ נופל, נבעה בחומה נשגבה--אשר-פתאום לפתע, יבוא שברה. 
1 ושברה כשבר נבל יוצרים, כתות--לא יחמול; ולא-יימצא במכיתתו, חרש, לחתות אש מיקוד, ולחשוף מים מגבא.  {ס} 1 כי כה-אמר אדוניי יהוה קדוש ישראל, בשובה ונחת תיוושעון--בהשקט ובבטחה, תהיה גבורתכם; ולא, אביתם. 
1 ותאמרו לא-כי על-סוס ננוס, על-כן תנוסון; ועל-קל נרכב, על-כן ייקלו רודפיכם. 
1 אלף אחד, מפני גערת אחד--מפני גערת חמישה, תנוסו:  עד אם-נותרתם, כתורן על-ראש ההר, וכנס, על-הגבעה. 
1 ולכן יחכה יהוה, לחננכם, ולכן ירום, לרחמכם:  כי-אלוהי משפט יהוה, אשרי כל-חוכי לו.  {פ} 1 כי-עם בציון יישב, בירושלים; בכה לא-תבכה, חנון יוחנך לקול זעקך--כשומעתו, ענך. 
1 ונתן לכם אדוניי לחם צר, ומים לחץ; ולא-ייכנף עוד מוריך, והיו עיניך רואות את-מוריך. 
1 ואוזניך תשמענה דבר, מאחריך לאמור:  זה הדרך לכו בו, כי תאמינו וכי תשמאילו. 
1 וטימאתם, את-ציפוי פסילי כספך, ואת-אפודת, מסכת זהבך; תזרם כמו דווה, צא תאמר לו. 
1 ונתן מטר זרעך אשר-תזרע את-האדמה, ולחם תבואת האדמה, והיה דשן, ושמן; ירעה מקניך ביום ההוא, כר נרחב. 
1 והאלפים והעיירים, עובדי האדמה, בליל חמיץ, יאכלו--אשר-זורה ברחת, ובמזרה. 
1 והיה על-כל-הר גבוה, ועל כל-גבעה נישאה, פלגים, יבלי-מים--ביום הרג רב, בנפול מגדלים. 
1 והיה אור-הלבנה, כאור החמה, ואור החמה יהיה שבעתיים, כאור שבעת הימים--ביום, חבוש יהוה את-שבר עמו, ומחץ מכתו, ירפא.  {פ} 1 הנה שם-יהוה, בא ממרחק, בוער אפו, וכובד משאה; שפתיו מלאו זעם, ולשונו כאש אוכלת. 
1 ורוחו כנחל שוטף, עד-צוואר יחצה, להנפה גויים, בנפת שוא; ורסן מתעה, על לחיי עמים. 
1 השיר יהיה לכם, כליל התקדש-חג; ושמחת לבב, כהולך בחליל, לבוא בהר-יהוה, אל-צור ישראל. 
1 והשמיע יהוה את-הוד קולו, ונחת זרועו יראה, בזעף אף, ולהב אש אוכלה; נפץ וזרם, ואבן ברד. 
1 כי-מקול יהוה, ייחת אשור; בשבט, יכה. 
1 והיה, כול מעבר מטה מוסדה, אשר יניח יהוה עליו, בתופים ובכינורות; ובמלחמות תנופה, נלחם-בם. 
1 כי-ערוך מאתמול תופתה, גם-היא למלך הוכן העמיק הרחיב; מדורתה, אש ועצים הרבה--נשמת יהוה כנחל גופרית, בוערה בה.  {פ} 1 הוי היורדים מצריים לעזרה, על-סוסים יישענו; ויבטחו על-רכב כי רב, ועל פרשים כי-עצמו מאוד--ולא שעו על-קדוש ישראל, ואת-יהוה לא דרשו. 
1 וגם-הוא חכם ויבא רע, ואת-דבריו לא הסיר; וקם על-בית מרעים, ועל-עזרת פועלי אוון. 
1 ומצריים אדם ולא-אל, וסוסיהם בשר ולא-רוח; ויהוה יטה ידו, וכשל עוזר ונפל עזור--ויחדיו, כולם יכליון.  {ס} 1 כי כה אמר-יהוה אליי כאשר יהגה האריה והכפיר על-טרפו, אשר ייקרא עליו מלוא רועים, מקולם לא ייחת, ומהמונם לא יענה; כן, יירד יהוה צבאות, לצבוא על-הר-ציון, ועל-גבעתה. 
1 כציפורים עפות--כן יגן יהוה צבאות, על-ירושלים; גנון והציל, פסוח והמליט. 
1 שובו, לאשר העמיקו סרה--בני ישראל. 
1 כי, ביום ההוא, ימאסון איש אלילי כספו, ואלילי זהבו--אשר עשו לכם ידיכם, חטא. 
1 ונפל אשור בחרב לא-איש, וחרב לא-אדם תאכלנו; ונס לו מפני-חרב, ובחוריו למס יהיו. 
1 וסלעו ממגור יעבור, וחתו מנס שריו:  נאום-יהוה, אשר-אור לו בציון, ותנור לו, בירושלים.  {פ} 1 הן לצדק, ימלוך-מלך; ולשרים, למשפט ישורו. 
1 והיה-איש כמחבא-רוח, וסתר זרם, כפלגי-מים בציון, כצל סלע-כבד בארץ עייפה. 
1 ולא תשעינה, עיני רואים; ואוזני שומעים, תקשבנה. 
1 ולבב נמהרים, יבין לדעת; ולשון עילגים, תמהר לדבר צחות. 
1 לא-ייקרא עוד לנבל, נדיב; ולכיליי, לא ייאמר שוע. 
1 כי נבל נבלה ידבר, וליבו יעשה-אוון--לעשות חונף, ולדבר אל-יהוה תועה, להריק נפש רעב, ומשקה צמא יחסיר. 
1 וכליי, כליו רעים; הוא, זימות יעץ, לחבל עניים באמרי-שקר, ובדבר אביון משפט. 
1 ונדיב, נדיבות יעץ; והוא, על-נדיבות יקום.  {ס} 1 נשים, שאננות--קומנה, שמענה קולי; בנות, בוטחות--האזנה, אמרתי. 
1 ימים, על-שנה, תרגזנה, בוטחות:  כי כלה בציר, אוסף בלי יבוא. 
1 חרדו, שאננות, רגזה, בוטחות; פשוטה ועורה, וחגורה על-חלצים. 
1 על-שדיים, סופדים; על-שדי-חמד, על-גפן פורייה. 
1 על אדמת עמי, קוץ שמיר תעלה:  כי על-כל-בתי משוש, קריה עליזה. 
1 כי-ארמון נוטש, המון עיר עוזב; עופל ובחן היה בעד מערות, עד-עולם--משוש פראים, מרעה עדרים. 
1 עד-ייערה עלינו רוח, ממרום; והיה מדבר לכרמל, והכרמל ליער ייחשב. 
1 ושכן במדבר, משפט; וצדקה, בכרמל תשב. 
1 והיה מעשה הצדקה, שלום; ועבודת, הצדקה--השקט ובטח, עד-עולם. 
1 וישב עמי, בנווה שלום; ובמשכנות, מבטחים, ובמנוחות, שאננות. 
1 וברד, ברדת היער; ובשפלה, תשפל העיר. 
1 אשריכם, זורעי על-כל-מים; משלחי רגל-השור, והחמור.  {ס} 1 הוי שודד, ואתה לא שדוד, ובוגד, ולא-בגדו בו; כהתימך שודד תושד, כנלותך לבגוד יבגדו-בך.  {ס} 1 יהוה חוננו, לך קיווינו; היה זרועם לבקרים, אף-ישועתנו בעת צרה. 
1 מקול המון, נדדו עמים; מרוממותך, נפצו גויים. 
1 ואוסף שללכם, אוסף החסיל--כמשק גבים, שוקק בו. 
1 נשגב יהוה, כי שוכן מרום; מילא ציון, משפט וצדקה. 
1 והיה אמונת עיתיך, חוסן ישועות חכמת ודעת; יראת יהוה, היא אוצרו.  {פ} 1 הן, אראלם, צעקו, חוצה; מלאכי שלום, מר יבכיון. 
1 נשמו מסילות, שבת עובר אורח; הפר ברית מאס ערים, לא חשב אנוש. 
1 אבל אומללה ארץ, החפיר לבנון קמל; היה השרון כערבה, ונוער בשן וכרמל.  {ס} 1 עתה אקום, יאמר יהוה; עתה, אירומם--עתה, אינשא. 
1 תהרו חשש, תלדו קש; רוחכם, אש תאכלכם. 
1 והיו עמים, משרפות שיד; קוצים כסוחים, באש ייצתו.  {פ} 1 שמעו רחוקים, אשר עשיתי; ודעו קרובים, גבורתי. 
1 פחדו בציון חטאים, אחזה רעדה חנפים; מי יגור לנו, אש אוכלה--מי-יגור לנו, מוקדי עולם. 
1 הולך צדקות, ודובר מישרים; מואס בבצע מעשקות, נוער כפיו מתמוך בשוחד, אוטם אוזנו משמוע דמים, ועוצם עיניו מראות ברע. 
1 הוא מרומים ישכון, מצדות סלעים משגבו; לחמו ניתן, מימיו נאמנים. 
1 מלך ביופייו, תחזינה עיניך; תראינה, ארץ מרחקים. 
1 ליבך, יהגה אימה; איה סופר איה שוקל, איה סופר את-המגדלים. 
1 את-עם נועז, לא תראה:  עם עמקי שפה משמוע, נלעג לשון אין בינה. 
1 חזה ציון, קרית מועדנו; עיניך תראינה ירושלים נווה שאנן, אוהל בל-יצען בל-ייסע יתדותיו לנצח, וכל-חבליו, בל-יינתקו. 
1 כי אם-שם אדיר יהוה, לנו, מקום-נהרים יאורים, רחבי ידיים; בל-תלך בו אוני-שיט, וצי אדיר לא יעברנו. 
1 כי יהוה שופטנו, יהוה מחוקקנו; יהוה מלכנו, הוא יושיענו. 
1 ניטשו, חבלייך; בל-יחזקו כן-תורנם, בל-פרשו נס, אז חולק עד-שלל מרבה, פיסחים בזזו בז. 
1 ובל-יאמר שכן, חליתי; העם היושב בה, נשוא עוון.  {ס} 1 קרבו גויים לשמוע, ולאומים הקשיבו; תשמע הארץ ומלואה, תבל וכל-צאצאיה. 
1 כי קצף ליהוה על-כל-הגויים, וחמה על-כל-צבאם; החרימם, נתנם לטבח. 
1 וחלליהם יושלכו, ופגריהם יעלה בואשם; ונמסו הרים, מדמם. 
1 ונמקו כל-צבא השמיים, ונגולו כספר השמיים; וכל-צבאם ייבול--כנבול עלה מגפן, וכנובלת מתאנה. 
1 כי-ריוותה בשמיים, חרבי; הנה על-אדום תרד, ועל-עם חרמי למשפט. 
1 חרב ליהוה מלאה דם, הודשנה מחלב, מדם כרים ועתודים, מחלב כליות אילים:  כי זבח ליהוה בבוצרה, וטבח גדול בארץ אדום. 
1 וירדו ראמים עימם, ופרים עם-אבירים; וריוותה ארצם מדם, ועפרם מחלב ידושן. 
1 כי יום נקם, ליהוה--שנת שילומים, לריב ציון. 
1 ונהפכו נחליה לזפת, ועפרה לגופרית; והייתה ארצה, לזפת בוערה. 
1 לילה ויומם לא תכבה, לעולם יעלה עשנה; מדור לדור, תחרב--לנצח נצחים, אין עובר בה. 
1 וירשוה קאת וקיפוד, וינשוף ועורב ישכנו-בה; ונטה עליה קו-תוהו, ואבני-בוהו. 
1 חוריה ואין-שם, מלוכה יקראו; וכל-שריה, יהיו אפס. 
1 ועלתה ארמנותיה סירים, קימוש וחוח במבצריה; והייתה נווה תנים, חציר לבנות יענה. 
1 ופגשו ציים את-איים, ושעיר על-ריעהו יקרא; אך-שם הרגיעה לילית, ומצאה לה מנוח. 
1 שמה קיננה קיפוז ותמלט, ובקעה ודגרה בצילה; אך-שם נקבצו דיות, אישה רעותה. 
1 דרשו מעל-ספר יהוה, וקראו--אחת מהנה לא נעדרה, אישה רעותה לא פקדו:  כי-פי הוא ציווה, ורוחו הוא קיבצן. 
1 והוא-הפיל להן גורל, וידו חילקתה להם בקו; עד-עולם, יירשוה--לדור ודור, ישכנו-בה.  {ס} 1 ישושום מדבר, וצייה; ותגל ערבה ותפרח, כחבצלת. 
1 פרוח תפרח ותגל, אף גילת ורנן--כבוד הלבנון ניתן-לה, הדר הכרמל והשרון; המה יראו כבוד-יהוה, הדר אלוהינו.  {פ} 1 חזקו, ידיים רפות; וברכיים כושלות, אמצו. 
1 אמרו, לנמהרי-לב, חזקו, אל-תיראו; הנה אלוהיכם, נקם יבוא--גמול אלוהים, הוא יבוא ויושעכם. 
1 אז תיפקחנה, עיני עיוורים; ואוזני חירשים, תיפתחנה. 
1 אז ידלג כאייל פיסח, ותרון לשון אילם:  כי-נבקעו במדבר מים, ונחלים בערבה. 
1 והיה השרב לאגם, וצימאון למבועי מים; בנווה תנים רבצה, חציר לקנה וגומא. 
1 והיה-שם מסלול ודרך, ודרך הקודש ייקרא לה--לא-יעברנו טמא, והוא-למו; הולך דרך ואווילים, לא יתעו. 
1 לא-יהיה שם אריה, ופריץ חיות בל-יעלנה--לא תימצא, שם; והלכו, גאולים. 
1 ופדויי יהוה ישובון, ובאו ציון ברינה, ושמחת עולם, על-ראשם; ששון ושמחה ישיגו, ונסו יגון ואנחה.  {ס} 1 ויהי בארבע עשרה שנה למלך חזקייהו, עלה סנחריב מלך-אשור על כל-ערי יהודה הבצורות--ויתפשם. 
1 וישלח מלך-אשור את-רבשקה מלכיש ירושלימה אל-המלך חזקייהו, בחיל כבד; ויעמוד, בתעלת הבריכה העליונה, במסילת, שדה כובס. 
1 וייצא אליו אליקים בן-חלקייהו, אשר על-הבית--ושבנא, הסופר, ויואח בן-אסף, המזכיר. 
1 ויאמר אליהם רבשקה, אמרו-נא אל-חזקייהו:  כה-אמר המלך הגדול, מלך אשור, מה הביטחון הזה, אשר בטחת. 
1 אמרתי, אך-דבר-שפתיים, עצה וגבורה, למלחמה; עתה על-מי בטחת, כי מרדת בי. 
1 הנה בטחת על-משענת הקנה הרצוץ הזה, על-מצריים, אשר ייסמך איש עליו, ובא בכפו ונקבה:  כן פרעה מלך-מצריים, לכל-הבוטחים עליו. 
1 וכי-תאמר אליי, אל-יהוה אלוהינו בטחנו:  הלוא-הוא, אשר הסיר חזקייהו את-במותיו ואת-מזבחותיו, ויאמר ליהודה ולירושלים, לפני המזבח הזה תשתחוו. 
1 ועתה התערב נא, את-אדוני המלך אשור; ואתנה לך, אלפיים סוסים--אם-תוכל, לתת לך רוכבים עליהם. 
1 ואיך תשיב, את פני פחת אחד עבדי אדוני--הקטנים; ותבטח לך על-מצריים, לרכב ולפרשים. 
1 ועתה המבלעדי יהוה, עליתי על-הארץ הזאת להשחיתה; יהוה אמר אליי, עלה אל-הארץ הזאת והשחיתה.  {ס} 1 ויאמר אליקים ושבנא ויואח אל-רבשקה, דבר-נא אל-עבדיך ארמית--כי שומעים, אנחנו; ואל-תדבר אלינו, יהודית, באוזני העם, אשר על-החומה. 
1 ויאמר רבשקה, האל אדוניך ואליך שלחני אדוני, לדבר, את-הדברים האלה:  הלוא על-האנשים, היושבים על-החומה, לאכול את-צואתם ולשתות את-מימי רגליהם, עימכם. 
1 ויעמוד, רבשקה, ויקרא בקול-גדול, יהודית; ויאמר--שמעו את-דברי המלך הגדול, מלך אשור. 
1 כה אמר המלך, אל-ישיא לכם חזקייהו:  כי לא-יוכל, להציל אתכם. 
1 ואל-יבטח אתכם חזקייהו אל-יהוה לאמור, הצל יצילנו יהוה:  לא תינתן העיר הזאת, ביד מלך אשור. 
1 אל-תשמעו, אל-חזקייהו;  {פ} כי כה אמר המלך אשור, עשו-איתי ברכה וצאו אליי, ואכלו איש-גפנו ואיש תאנתו, ושתו איש מי-בורו. 
1 עד-בואי, ולקחתי אתכם אל-ארץ כארצכם:  ארץ דגן ותירוש, ארץ לחם וכרמים. 
1 פן-יסית אתכם חזקייהו לאמור, יהוה יצילנו; ההצילו אלוהי הגויים, איש את-ארצו, מיד, מלך אשור. 
1 איה אלוהי חמת, וארפד--איה, אלוהי ספרוויים; וכי-הצילו את-שומרון, מידי. 
1 מי, בכל-אלוהי הארצות האלה, אשר-הצילו את-ארצם, מידי; כי-יציל יהוה את-ירושלים, מידי. 
1 ויחרישו, ולא-ענו אותו דבר:  כי-מצות המלך היא לאמור, לא תענוהו. 
1 ויבוא אליקים בן-חלקייהו אשר-על-הבית ושבנא הסופר ויואח בן-אסף המזכיר, אל-חזקייהו--קרועי בגדים; ויגידו לו, את דברי רבשקה.  {ס} 1 ויהי, כשמוע המלך חזקייהו, ויקרע, את-בגדיו; ויתכס בשק, ויבוא בית יהוה. 
1 וישלח את-אליקים אשר-על-הבית ואת שבנא הסופר, ואת זקני הכוהנים, מתכסים, בשקים--אל-ישעיהו בן-אמוץ, הנביא. 
1 ויאמרו אליו, כה אמר חזקייהו, יום-צרה ותוכחה ונאצה, היום הזה:  כי באו בנים עד-משבר, וכוח אין ללידה. 
1 אוליי ישמע יהוה אלוהיך את דברי רבשקה, אשר שלחו מלך-אשור אדוניו לחרף אלוהים חי, והוכיח בדברים, אשר שמע יהוה אלוהיך; ונשאת תפילה, בעד השארית הנמצאה. 
1 ויבואו, עבדי המלך חזקייהו--אל-ישעיהו. 
1 ויאמר אליהם ישעיהו, כה תאמרון אל-אדוניכם:  כה אמר יהוה, אל-תירא מפני הדברים אשר שמעת, אשר גידפו נערי מלך-אשור, אותי. 
1 הנני נותן בו רוח, ושמע שמועה ושב אל-ארצו; והפלתיו בחרב, בארצו. 
1 וישב, רבשקה, וימצא את-מלך אשור, נלחם על-לבנה:  כי שמע, כי נסע מלכיש. 
1 וישמע, על-תרהקה מלך-כוש לאמור, יצא, להילחם איתך; וישמע וישלח מלאכים, אל-חזקייהו לאמור. 
1 כה תאמרון, אל-חזקייהו מלך-יהודה לאמור, אל-ישיאך אלוהיך, אשר אתה בוטח בו לאמור:  לא תינתן ירושלים, ביד מלך אשור. 
1 הנה אתה שמעת, אשר עשו מלכי אשור לכל-הארצות--להחרימם; ואתה, תינצל. 
1 ההצילו אותם אלוהי הגויים, אשר השחיתו אבותיי, את-גוזן, ואת-חרן; ורצף ובני-עדן, אשר בתלשר. 
1 איה מלך-חמת ומלך ארפד, ומלך לעיר ספרוויים, הנע, ועיווה. 
1 וייקח חזקייהו את-הספרים מיד המלאכים, ויקראהו; ויעל בית יהוה, ויפרשהו חזקייהו לפני יהוה.  {ס} 1 ויתפלל, חזקייהו, אל-יהוה, לאמור. 
1 יהוה צבאות אלוהי ישראל, יושב הכרובים, אתה-הוא האלוהים לבדך, לכול ממלכות הארץ; אתה עשית, את-השמיים ואת-הארץ. 
1 הטה יהוה אוזנך ושמע, פקח יהוה עינך וראה; ושמע, את כל-דברי סנחריב, אשר שלח, לחרף אלוהים חי. 
1 אומנם, יהוה:  החריבו מלכי אשור, את-כל-הארצות--ואת-ארצם. 
1 ונתון את-אלוהיהם, באש:  כי לא אלוהים המה, כי אם-מעשה ידי-אדם עץ ואבן--ויאבדום. 
1 ועתה יהוה אלוהינו, הושיענו מידו; ויידעו כל-ממלכות הארץ, כי-אתה יהוה לבדך. 
1 וישלח ישעיהו בן-אמוץ, אל-חזקייהו לאמור:  כה-אמר יהוה, אלוהי ישראל, אשר התפללת אליי, אל-סנחריב מלך אשור. 
1 זה הדבר, אשר-דיבר יהוה עליו:  בזה לך לעגה לך, בתולת בת-ציון--אחריך ראש הניעה, בת ירושלים. 
1 את-מי חירפת וגידפת, ועל-מי הרימות קול; ותישא מרום עיניך, אל-קדוש ישראל. 
1 ביד עבדיך, חירפת אדוניי, ותאמר ברוב רכבי אני עליתי מרום הרים, ירכתי לבנון; ואכרות קומת ארזיו, מבחר ברושיו, ואבוא מרום קיצו, יער כרמילו. 
1 אני קרתי, ושתיתי מים; ואחריב, בכף-פעמיי, כול, יאורי מצור. 
1 הלוא-שמעת למרחוק אותה עשיתי, מימי קדם ויצרתיה; עתה הבאתיה--ותהי להשאות גלים ניצים, ערים בצורות. 
1 ויושביהן, קצרי-יד, חתו, ובושו; היו עשב שדה, וירק דשא, חציר גגות, ושדמה לפני קמה. 
1 ושבתך וצאתך ובואך, ידעתי; ואת, התרגזך אליי. 
1 יען התרגזך אליי, ושאננך עלה באוזניי--ושמתי חחי באפך, ומתגי בשפתיך, והשיבותיך, בדרך אשר-באת בה. 
1 וזה-לך האות--אכול השנה ספיח, ובשנה השנית שחיס; ובשנה השלישית, זרעו וקצרו ונטעו כרמים--ואכלו פריים. 
1 ויספה פליטת בית-יהודה, הנשארה--שורש למטה; ועשה פרי, למעלה. 
1 כי מירושלים תצא שארית, ופליטה מהר ציון; קנאת יהוה צבאות, תעשה-זאת.  {ס} 1 לכן, כה-אמר יהוה אל-מלך אשור, לא יבוא אל-העיר הזאת, ולא-יורה שם חץ; ולא-יקדמנה מגן, ולא-ישפוך עליה סוללה. 
1 בדרך אשר-בא, בה ישוב; ואל-העיר הזאת לא יבוא, נאום-יהוה. 
1 וגנותי על-העיר הזאת, להושיעה--למעני, ולמען דויד עבדי.  {ס} 1 וייצא מלאך יהוה, ויכה במחנה אשור, מאה ושמונים וחמישה, אלף; וישכימו בבוקר, והנה כולם פגרים מתים. 
1 וייסע וילך, וישב סנחריב מלך-אשור; ויישב, בנינווה. 
1 ויהי הוא משתחווה בית נסרוך אלוהיו, ואדרמלך ושראצר בניו הכוהו בחרב, והמה נמלטו, ארץ אררט; וימלוך אסר-חדון בנו, תחתיו.  {ס} 1 בימים ההם, חלה חזקייהו למות; ויבוא אליו ישעיהו בן-אמוץ הנביא, ויאמר אליו כה-אמר יהוה צו לביתך--כי מת אתה, ולא תחיה. 
1 ויסב חזקייהו פניו, אל-הקיר; ויתפלל, אל-יהוה. 
1 ויאמר, אנה יהוה זכור-נא את אשר התהלכתי לפניך באמת ובלב שלם, והטוב בעיניך, עשיתי; ויבך חזקייהו, בכי גדול.  {ס} 1 ויהי, דבר-יהוה, אל-ישעיהו, לאמור. 
1 הלוך ואמרת אל-חזקייהו, כה-אמר יהוה אלוהי דויד אביך, שמעתי את-תפילתך, ראיתי את-דמעתך; הנני יוסיף על-ימיך, חמש עשרה שנה. 
1 ומכף מלך-אשור אצילך, ואת העיר הזאת; וגנותי, על-העיר הזאת. 
1 וזה-לך האות, מאת יהוה, אשר יעשה יהוה, את-הדבר הזה אשר דיבר. 
1 הנני משיב את-צל המעלות אשר ירדה במעלות אחז בשמש, אחרונית--עשר מעלות; ותשב השמש עשר מעלות, במעלות אשר ירדה.  {ס} 1 מכתב, לחזקייהו מלך-יהודה, בחלותו, ויחי מחולייו. 
1 אני אמרתי, בדמי ימיי אלכה--בשערי שאול; פוקדתי, יתר שנותיי. 
1 אמרתי לא-אראה יה, יה בארץ החיים; לא-אביט אדם עוד, עם-יושבי חדל. 
1 דורי, ניסע ונגלה מני--כאוהל רועי; קיפדתי כאורג חיי מדלה יבצעני, מיום עד-לילה תשלימני. 
1 שיוויתי עד-בוקר כארי, כן ישבר כל-עצמותיי; מיום עד-לילה, תשלימני. 
1 כסוס עגור כן אצפצף, אהגה כיונה; דלו עיניי למרום, אדוניי עשקה-לי עורבני. 
1 מה-אדבר ואמר-לי, והוא עשה; אדדה כל-שנותיי, על-מר נפשי. 
1 אדוניי, עליהם יחיו; ולכל-בהן חיי רוחי, ותחלימני והחיני. 
1 הנה לשלום, מר-לי מר; ואתה חשקת נפשי, משחת בלי, כי השלכת אחרי גווך, כל-חטאיי. 
1 כי לא שאול תודך, מוות יהללך; לא-ישברו יורדי-בור, אל-אמיתך. 
1 חי חי הוא יודך, כמוני היום; אב לבנים, יודיע אל-אמיתך. 
1 יהוה, להושיעני; ונגינותיי ננגן כל-ימי חיינו, על-בית יהוה. 
1 ויאמר ישעיהו, ישאו דבלת תאנים; וימרחו על-השחין, ויחי. 
1 ויאמר חזקייהו, מה אות:  כי אעלה, בית יהוה.  {ס} 1 בעת ההיא שלח מרודך בלאדן בן-בלאדן מלך-בבל, ספרים ומנחה--אל-חזקייהו; וישמע, כי חלה ויחזק. 
1 וישמח עליהם, חזקייהו, ויראם את-בית נכותו את-הכסף ואת-הזהב ואת-הבשמים ואת השמן הטוב ואת כל-בית כליו, ואת כל-אשר נמצא באוצרותיו:  לא-היה דבר, אשר לא-הראם חזקייהו בביתו--ובכל-ממשלתו.  {ס} 1 ויבוא ישעיהו הנביא, אל-המלך חזקייהו; ויאמר אליו מה אמרו האנשים האלה, ומאיין יבואו אליך, ויאמר חזקייהו, מארץ רחוקה באו אליי מבבל. 
1 ויאמר, מה ראו בביתך; ויאמר חזקייהו, את כל-אשר בביתי ראו--לא-היה דבר אשר לא-הראיתים, באוצרותיי. 
1 ויאמר ישעיהו, אל-חזקייהו:  שמע, דבר-יהוה צבאות. 
1 הנה, ימים באים, ונישא כל-אשר בביתך ואשר אצרו אבותיך עד-היום הזה, בבל:  לא-ייוותר דבר, אמר יהוה. 
1 ומבניך אשר ייצאו ממך, אשר תוליד--ייקחו; והיו, סריסים, בהיכל, מלך בבל. 
1 ויאמר חזקייהו אל-ישעיהו, טוב דבר-יהוה אשר דיברת; ויאמר, כי יהיה שלום ואמת בימיי.  {פ} 1 נחמו נחמו, עמי--יאמר, אלוהיכם. 
1 דברו על-לב ירושלים, וקראו אליה--כי מלאה צבאה, כי נרצה עוונה:  כי לקחה מיד יהוה, כפליים בכל-חטאותיה.  {ס} 1 קול קורא--במדבר, פנו דרך יהוה; ישרו, בערבה, מסילה, לאלוהינו. 
1 כל-גיא, יינשא, וכל-הר וגבעה, ישפלו; והיה העקוב למישור, והרכסים לבקעה. 
1 ונגלה, כבוד יהוה; וראו כל-בשר יחדיו, כי פי יהוה דיבר.  {פ} 1 קול אומר קרא, ואמר מה אקרא; כל-הבשר חציר, וכל-חסדו כציץ השדה. 
1 יבש חציר נבל ציץ, כי רוח יהוה נשבה בו; אכן חציר, העם. 
1 יבש חציר, נבל ציץ; ודבר-אלוהינו, יקום לעולם.  {ס} 1 על הר-גבוה עלי-לך, מבשרת ציון, הרימי בכוח קולך, מבשרת ירושלים; הרימי, אל-תיראי, אמרי לערי יהודה, הנה אלוהיכם. 
1 הנה אדוניי יהוה בחזק יבוא, וזרועו מושלה לו; הנה שכרו איתו, ופעולתו לפניו. 
1 כרועה, עדרו ירעה, בזרועו יקבץ טלאים, ובחיקו יישא; עלות, ינהל.  {ס} 1 מי-מדד בשועלו מים, ושמיים בזרת תיכן, וכל בשליש, עפר הארץ; ושקל בפלס הרים, וגבעות במאזניים. 
1 מי-תיכן את-רוח, יהוה; ואיש, עצתו יודיענו. 
1 את-מי נועץ ויבינהו, וילמדהו באורח משפט; וילמדהו דעת, ודרך תבונות יודיענו. 
1 הן גויים כמר מדלי, וכשחק מאזניים נחשבו; הן איים, כדק ייטול. 
1 ולבנון, אין די בער; וחייתו--אין די, עולה.  {פ} 1 כל-הגויים, כאין נגדו; מאפס ותוהו, נחשבו-לו. 
1 ואל-מי, תדמיון אל; ומה-דמות, תערכו לו. 
1 הפסל נסך חרש, וצורף בזהב ירקענו; ורתוקות כסף, צורף. 
1 המסוכן תרומה, עץ לא-ירקב יבחר; חרש חכם יבקש-לו, להכין פסל לא יימוט.  {ס} 1 הלוא תדעו הלוא תשמעו, הלוא הוגד מראש לכם; הלוא, הבינותם, מוסדות, הארץ. 
1 היושב על-חוג הארץ, ויושביה כחגבים; הנוטה כדוק שמיים, וימתחם כאוהל לשבת. 
1 הנותן רוזנים, לאין; שופטי ארץ, כתוהו עשה. 
1 אף בל-ניטעו, אף בל-זורעו--אף בל-שורש בארץ, גזעם; וגם-נשף בהם וייבשו, וסערה כקש תישאם.  {ס} 1 ואל-מי תדמיוני, ואשווה--יאמר, קדוש. 
1 שאו-מרום עיניכם וראו מי-ברא אלה, המוציא במספר צבאם; לכולם, בשם יקרא, מרוב אונים ואמיץ כוח, איש לא נעדר.  {ס} 1 למה תאמר יעקוב, ותדבר ישראל:  נסתרה דרכי מיהוה, ומאלוהיי משפטי יעבור. 
1 הלוא ידעת אם-לא שמעת, אלוהי עולם יהוה בורא קצות הארץ--לא ייעף, ולא ייגע:  אין חקר, לתבונתו. 
1 נותן ליעף, כוח; ולאין אונים, עוצמה ירבה. 
1 וייעפו נערים, וייגעו; ובחורים, כשול ייכשלו. 
1 וקויי יהוה יחליפו כוח, יעלו אבר כנשרים; ירוצו ולא ייגעו, ילכו ולא ייעפו.  {ס} 1 החרישו אליי איים, ולאומים יחליפו כוח; ייגשו אז ידברו, יחדיו למשפט נקרבה. 
1 מי העיר ממזרח, צדק יקראהו לרגלו; ייתן לפניו גויים, ומלכים ירד--ייתן כעפר חרבו, כקש נידף קשתו. 
1 ירדפם, יעבור שלום; אורח ברגליו, לא יבוא. 
1 מי-פעל ועשה, קורא הדורות מראש:  אני יהוה ראשון, ואת-אחרונים אני-הוא. 
1 ראו איים וייראו, קצות הארץ יחרדו; קרבו, ויאתיון. 
1 איש את-ריעהו, יעזורו; ולאחיו, יאמר חזק. 
1 ויחזק חרש את-צורף, מחליק פטיש את-הולם פעם; אומר לדבק טוב הוא, ויחזקהו במסמרים לא יימוט.  {ס} 1 ואתה ישראל עבדי, יעקוב אשר בחרתיך; זרע, אברהם אוהבי. 
1 אשר החזקתיך מקצות הארץ, ומאציליה קראתיך; ואומר לך עבדי-אתה, בחרתיך ולא מאסתיך. 
1 אל-תירא כי עימך-אני, אל-תשתע כי-אני אלוהיך; אימצתיך, אף-עזרתיך--אף-תמכתיך, בימין צדקי. 
1 הן יבושו וייכלמו, כול הנחרים בך; יהיו כאין ויאבדו, אנשי ריבך. 
1 תבקשם ולא תמצאם, אנשי מצותך; יהיו כאין וכאפס, אנשי מלחמתך. 
1 כי, אני יהוה אלוהיך--מחזיק ימינך; האומר לך אל-תירא, אני עזרתיך.  {ס} 1 אל-תיראי תולעת יעקוב, מתי ישראל; אני עזרתיך נאום-יהוה, וגואלך קדוש ישראל. 
1 הנה שמתיך, למורג חרוץ חדש--בעל, פיפייות; תדוש הרים ותדוק, וגבעות כמוץ תשים. 
1 תזרם ורוח תישאם, וסערה תפיץ אותם; ואתה תגיל ביהוה, בקדוש ישראל תתהלל.  {ס} 1 העניים והאביונים מבקשים מים, ואין--לשונם, בצמא נשתה; אני יהוה אענם, אלוהי ישראל לא אעזבם. 
1 אפתח על-שפיים נהרות, ובתוך בקעות מעיינות; אשים מדבר לאגם-מים, וארץ צייה למוצאי מים. 
1 אתן במדבר ארז שיטה, והדס ועץ שמן; אשים בערבה, ברוש תדהר ותאשור--יחדיו. 
1 למען יראו ויידעו, וישימו וישכילו יחדיו--כי יד-יהוה, עשתה זאת; וקדוש ישראל, בראה.  {פ} 1 קרבו ריבכם, יאמר יהוה; הגישו, עצומותיכם, יאמר, מלך יעקוב. 
1 יגישו ויגידו לנו, את אשר תקרינה; הראשונות מה הנה, הגידו ונשימה ליבנו ונדעה אחריתן, או הבאות, השמיעונו. 
1 הגידו, האותייות לאחור, ונדעה, כי אלוהים אתם; אף-תיטיבו ותרעו, ונשתעה ונראה יחדיו. 
1 הן-אתם מאיין, ופועלכם מאפע; תועבה, יבחר בכם.  {פ} 1 העירותי מצפון ויאת, ממזרח-שמש יקרא בשמי; ויבוא סגנים כמו-חומר, וכמו יוצר ירמוס-טיט. 
1 מי-הגיד מראש ונדעה, ומלפנים ונאמר צדיק; אף אין-מגיד, אף אין משמיע--אף אין-שומע, אמריכם. 
1 ראשון לציון, הנה הנם; ולירושלים, מבשר אתן. 
1 וארא ואין איש, ומאלה ואין יועץ; ואשאלם, וישיבו דבר. 
1 הן כולם, אוון אפס מעשיהם; רוח ותוהו, נסכיהם.  {פ} 1 הן עבדי אתמוך-בו, בחירי רצתה נפשי; נתתי רוחי עליו, משפט לגויים יוציא. 
1 לא יצעק, ולא יישא; ולא-ישמיע בחוץ, קולו. 
1 קנה רצוץ לא ישבור, ופשתה כהה לא יכבנה; לאמת, יוציא משפט. 
1 לא יכהה ולא ירוץ, עד-ישים בארץ משפט; ולתורתו, איים ייחלו.  {פ} 1 כה-אמר האל יהוה, בורא השמיים ונוטהם, רוקע הארץ, וצאצאיה; נותן נשמה לעם עליה, ורוח להולכים בה. 
1 אני יהוה קראתיך בצדק, ואחזק בידך; ואצורך, ואתנך לברית עם--לאור גויים. 
1 לפקוח, עיניים עיוורות; להוציא ממסגר אסיר, מבית כלא יושבי חושך. 
1 אני יהוה, הוא שמי; וכבודי לאחר לא-אתן, ותהילתי לפסילים. 
1 הראשונות, הנה-באו; וחדשות אני מגיד, בטרם תצמחנה אשמיע אתכם.  {פ} 1 שירו ליהוה שיר חדש, תהילתו מקצה הארץ; יורדי הים ומלואו, איים ויושביהם. 
1 ישאו מדבר ועריו, חצרים תשב קדר; ירונו יושבי סלע, מראש הרים יצווחו. 
1 ישימו ליהוה, כבוד; ותהילתו, באיים יגידו. 
1 יהוה כגיבור ייצא, כאיש מלחמות יעיר קנאה; יריע, אף-יצריח--על-אויביו, יתגבר.  {ס} 1 החשיתי, מעולם--אחריש, אתאפק; כיולדה אפעה, אשום ואשאף יחד. 
1 אחריב הרים וגבעות, וכל-עשבם אוביש; ושמתי נהרות לאיים, ואגמים אוביש. 
1 והולכתי עיוורים, בדרך לא ידעו--בנתיבות לא-ידעו, אדריכם; אשים מחשך לפניהם לאור, ומעקשים למישור--אלה הדברים, עשיתים ולא עזבתים. 
1 נסוגו אחור יבושו בושת, הבוטחים בפסל; האומרים למסכה, אתם אלוהינו.  {פ} 1 החירשים, שמעו; והעיוורים, הביטו לראות. 
1 מי עיוור כי אם-עבדי, וחירש כמלאכי אשלח; מי עיוור כמשולם, ועיוור כעבד יהוה. 
1 ראות רבות, ולא תשמור; פקוח אוזניים, ולא ישמע. 
1 יהוה חפץ, למען צדקו; יגדיל תורה, ויאדיר. 
1 והוא, עם-בזוז ושסוי, הפח בחורים כולם, ובבתי כלאים הוחבאו; היו לבז ואין מציל, משיסה ואין-אומר השב. 
1 מי בכם, יאזין זאת; יקשיב וישמע, לאחור. 
1 מי-נתן למשיסה יעקוב וישראל לבוזזים, הלוא יהוה:  זו, חטאנו לו, ולא-אבו בדרכיו הלוך, ולא שמעו בתורתו. 
1 וישפוך עליו חמה אפו, ועזוז מלחמה; ותלהטהו מסביב ולא ידע, ותבער-בו ולא-ישים על-לב. 
1 ועתה כה-אמר יהוה, בוראך יעקוב, ויוצרך, ישראל:  אל-תירא כי גאלתיך, קראתי בשמך לי-אתה. 
1 כי-תעבור במים איתך-אני, ובנהרות לא ישטפוך:  כי-תלך במו-אש לא תיכווה, ולהבה לא תבער-בך. 
1 כי, אני יהוה אלוהיך, קדוש ישראל, מושיעך; נתתי כופרך מצריים, כוש וסבא תחתיך. 
1 מאשר יקרת בעיניי נכבדת, ואני אהבתיך; ואתן אדם תחתיך, ולאומים תחת נפשך. 
1 אל-תירא, כי איתך-אני:  ממזרח אביא זרעך, וממערב אקבצך. 
1 אומר לצפון תני, ולתימן אל-תכלאי; הביאי בניי מרחוק, ובנותיי מקצה הארץ. 
1 כל הנקרא בשמי, ולכבודי בראתיו:  יצרתיו, אף-עשיתיו. 
1 הוציא עם-עיוור, ועיניים יש; וחירשים, ואוזניים למו. 
1 כל-הגויים נקבצו יחדיו, ויאספו לאומים--מי בהם יגיד זאת, וראשונות ישמיעונו; ייתנו עדיהם ויצדקו, וישמעו ויאמרו אמת. 
1 אתם עדיי נאום-יהוה, ועבדי אשר בחרתי:  למען תדעו ותאמינו לי ותבינו, כי-אני הוא--לפניי לא-נוצר אל, ואחריי לא יהיה.  {ס} 1 אנוכי אנוכי, יהוה; ואין מבלעדיי, מושיע. 
1 אנוכי הגדתי והושעתי, והשמעתי--ואין בכם, זר; ואתם עדיי נאום-יהוה, ואני-אל. 
1 גם-מיום אני הוא, ואין מידי מציל; אפעל, ומי ישיבנה.  {ס} 1 כה-אמר יהוה גואלכם, קדוש ישראל:  למענכם שילחתי בבלה, והורדתי בריחים כולם, וכשדים, באונייות רינתם. 
1 אני יהוה, קדושכם; בורא ישראל, מלככם.  {ס} 1 כה אמר יהוה, הנותן בים דרך, ובמים עזים, נתיבה. 
1 המוציא רכב-וסוס, חיל ועיזוז; יחדיו ישכבו בל-יקומו, דעכו כפשתה כבו. 
1 אל-תזכרו, ראשונות; וקדמונייות, אל-תתבוננו. 
1 הנני עושה חדשה עתה תצמח, הלוא תדעוה; אף אשים במדבר דרך, בישימון נהרות. 
1 תכבדני חית השדה, תנים ובנות יענה:  כי-נתתי במדבר מים, נהרות בישימון, להשקות, עמי בחירי. 
1 עם-זו יצרתי לי, תהילתי יספרו.  {ס} 1 ולא-אותי קראת, יעקוב:  כי-יגעת בי, ישראל. 
1 לא-הבאת לי שה עולותיך, וזבחיך לא כיבדתני; לא העבדתיך במנחה, ולא הוגעתיך בלבונה. 
1 לא-קנית לי בכסף קנה, וחלב זבחיך לא הרוויתני; אך, העבדתני בחטאותיך, הוגעתני, בעוונותיך. 
1 אנוכי אנוכי הוא מוחה פשעיך, למעני:  וחטאותיך, לא אזכור. 
1 הזכירני, נישפטה יחד; ספר אתה, למען תצדק. 
1 אביך הראשון, חטא; ומליציך, פשעו בי. 
1 ואחלל, שרי קודש; ואתנה לחרם יעקוב, וישראל לגידופים.  {פ} 1 ועתה שמע, יעקוב עבדי; וישראל, בחרתי בו. 
1 כה-אמר יהוה עושך ויוצרך מבטן, יעזרך:  אל-תירא עבדי יעקוב, וישורון בחרתי בו. 
1 כי אצוק-מים על-צמא, ונוזלים על-יבשה; אצוק רוחי על-זרעך, וברכתי על-צאצאיך. 
1 וצמחו, בבין חציר, כערבים, על-יבלי-מים. 
1 זה יאמר ליהוה אני, וזה יקרא בשם-יעקוב; וזה, יכתוב ידו ליהוה, ובשם ישראל, יכנה.  {פ} 1 כה-אמר יהוה מלך-ישראל וגואלו, יהוה צבאות:  אני ראשון ואני אחרון, ומבלעדיי אין אלוהים. 
1 ומי-כמוני יקרא, ויגידהא ויערכהא לי, משומי, עם-עולם; ואותייות ואשר תבואנה, יגידו למו. 
1 אל-תפחדו, ואל-תרהו--הלוא מאז השמעתיך והגדתי, ואתם עדיי; היש אלוה מבלעדיי, ואין צור בל-ידעתי. 
1 יוצרי-פסל כולם תוהו, וחמודיהם בל-יועילו; ועדיהם המה, בל-יראו ובל-יידעו--למען יבושו. 
1 מי-יצר אל, ופסל נסך--לבלתי, הועיל. 
1 הן כל-חבריו יבושו, וחרשים המה מאדם; יתקבצו כולם יעמודו, יפחדו יבושו יחד. 
1 חרש ברזל, מעצד, ופעל בפחם, ובמקבות ייצרהו; ויפעלהו, בזרוע כוחו--גם-רעב ואין כוח, לא-שתה מים וייעף. 
1 חרש עצים, נטה קו, יתארהו בשרד, יעשהו במקצועות ובמחוגה יתוארהו; ויעשהו כתבנית איש, כתפארת אדם לשבת בית. 
1 לכרות-לו ארזים--וייקח תרזה ואלון, ויאמץ-לו בעצי-יער; נטע אורן, וגשם יגדל. 
1 והיה לאדם, לבער, וייקח מהם ויחם, אף-ישיק ואפה לחם; אף-יפעל-אל וישתחו, עשהו פסל ויסגוד-למו. 
1 חצייו, שרף במו-אש, על-חצייו בשר יאכל, יצלה צלי וישבע; אף-יחום ויאמר האח, חמותי ראיתי אור. 
1 ושאריתו, לאל עשה לפסלו; יסגוד-לו וישתחו, ויתפלל אליו, ויאמר הצילני, כי אלי אתה. 
1 לא ידעו, ולא יבינו:  כי טח מראות עיניהם, מהשכיל ליבותם. 
1 ולא-ישיב אל-ליבו, ולא דעת ולא-תבונה לאמור, חצייו שרפתי במו-אש ואף אפיתי על-גחליו לחם, אצלה בשר ואוכל; ויתרו לתועבה אעשה, לבול עץ אסגוד. 
1 רועה אפר, לב הותל הטהו; ולא-יציל את-נפשו ולא יאמר, הלוא שקר בימיני.  {ס} 1 זכור-אלה יעקוב, וישראל כי עבדי-אתה; יצרתיך עבד-לי אתה, ישראל לא תינשני. 
1 מחיתי כעב פשעיך, וכענן חטאותיך; שובה אליי, כי גאלתיך. 
1 רונו שמיים כי-עשה יהוה, הריעו תחתייות ארץ, פצחו הרים רינה, יער וכל-עץ בו:  כי-גאל יהוה יעקוב, ובישראל יתפאר.  {ס} 1 כה-אמר יהוה גואלך, ויוצרך מבטן:  אנוכי יהוה, עושה כול--נוטה שמיים לבדי, רוקע הארץ מאיתי. 
1 מפר אותות בדים, וקוסמים יהולל; משיב חכמים אחור, ודעתם יסכל. 
1 מקים דבר עבדו, ועצת מלאכיו ישלים; האומר לירושלים תושב, ולערי יהודה תיבנינה, וחורבותיה, אקומם. 
1 האומר לצולה, חורבי; ונהרותייך, אוביש. 
1 האומר לכורש רועי, וכל-חפצי ישלים; ולאמור לירושלים תיבנה, והיכל תיווסד.  {פ} 1 כה-אמר יהוה, למשיחו לכורש אשר-החזקתי בימינו לרד-לפניו גויים, ומותני מלכים, אפתח--לפתוח לפניו דלתיים, ושערים לא ייסגרו. 
1 אני לפניך אלך, והדורים איישר; דלתות נחושה אשבר, ובריחי ברזל אגדע. 
1 ונתתי לך אוצרות חושך, ומטמוני מסתרים:  למען תדע, כי-אני יהוה הקורא בשמך--אלוהי ישראל. 
1 למען עבדי יעקוב, וישראל בחירי; ואקרא לך בשמך, אכנך ולא ידעתני. 
1 אני יהוה ואין עוד, זולתי אין אלוהים; אאזרך, ולא ידעתני. 
1 למען יידעו, ממזרח-שמש וממערבה, כי-אפס, בלעדיי:  אני יהוה, ואין עוד. 
1 יוצר אור ובורא חושך, עושה שלום ובורא רע; אני יהוה, עושה כל-אלה.  {פ} 1 הרעיפו שמיים ממעל, ושחקים ייזלו-צדק; תפתח-ארץ ויפרו-ישע, וצדקה תצמיח יחד--אני יהוה, בראתיו.  {ס} 1 הוי, רב את-יוצרו--חרש, את-חרשי אדמה; היאמר חומר ליוצרו מה-תעשה, ופועלך אין-ידיים לו.  {ס} 1 הוי אומר לאב, מה-תוליד; ולאישה, מה-תחילין.  {ס} 1 כה-אמר יהוה קדוש ישראל, ויוצרו:  האותייות שאלוני, על-בניי ועל-פועל ידיי תצווני. 
1 אנוכי עשיתי ארץ, ואדם עליה בראתי; אני, ידיי נטו שמיים, וכל-צבאם, ציוויתי. 
1 אנוכי העירותיהו בצדק, וכל-דרכיו איישר; הוא-יבנה עירי, וגלותי ישלח--לא במחיר ולא בשוחד, אמר יהוה צבאות.  {ס} 1 כה אמר יהוה, יגיע מצריים וסחר-כוש וסבאים אנשי מידה, עלייך יעבורו ולך יהיו, אחרייך ילכו בזיקים יעבורו; ואלייך ישתחוו אלייך יתפללו, אך בך אל ואין עוד אפס אלוהים. 
1 אכן, אתה אל מסתתר--אלוהי ישראל, מושיע. 
1 בושו וגם-נכלמו, כולם:  יחדיו הלכו בכלימה, חרשי צירים. 
1 ישראל נושע ביהוה, תשועת עולמים:  לא-תבושו ולא-תיכלמו, עד-עולמי עד.  {פ} 1 כי כה אמר-יהוה בורא השמיים הוא האלוהים, יוצר הארץ ועושה הוא כוננה--לא-תוהו בראה, לשבת יצרה; אני יהוה, ואין עוד. 
1 לא בסתר דיברתי, במקום ארץ חושך--לא אמרתי לזרע יעקוב, תוהו בקשוני; אני יהוה דובר צדק, מגיד מישרים. 
1 היקבצו ובואו התנגשו יחדיו, פליטי הגויים; לא ידעו, הנושאים את-עץ פסלם, ומתפללים, אל-אל לא יושיע. 
1 הגידו והגישו, אף ייוועצו יחדיו:  מי השמיע זאת מקדם מאז הגידה, הלוא אני יהוה ואין-עוד אלוהים מבלעדיי--אל-צדיק ומושיע, אין זולתי. 
1 פנו-אליי והיוושעו, כל-אפסי-ארץ:  כי אני-אל, ואין עוד. 
1 בי נשבעתי--יצא מפי צדקה דבר, ולא ישוב:  כי-לי תכרע כל-ברך, תישבע כל-לשון. 
1 אך ביהוה לי אמר, צדקות ועוז; עדיו יבוא ויבושו, כול הנחרים בו. 
1 ביהוה יצדקו ויתהללו, כל-זרע ישראל. 
1 כרע בל, קורס נבו--היו עצביהם, לחיה ולבהמה; נשואותיכם עמוסות, משא לעייפה. 
1 קרסו כרעו יחדיו, לא יכלו מלט משא; ונפשם, בשבי הלכה.  {פ} 1 שמעו אליי בית יעקוב, וכל-שארית בית ישראל--העמוסים, מני-בטן, הנשואים, מני-רחם. 
1 ועד-זקנה אני הוא, ועד-שיבה אני אסבול; אני עשיתי ואני אשא, ואני אסבול ואמלט.  {ס} 1 למי תדמיוני, ותשוו; ותמשילוני, ונדמה. 
1 הזלים זהב מכיס, וכסף בקנה ישקולו; ישכרו צורף ויעשהו אל, יסגדו אף-ישתחוו. 
1 יישאוהו על-כתף יסבלוהו ויניחוהו תחתיו, ויעמוד--ממקומו, לא ימיש; אף-יצעק אליו ולא יענה, מצרתו לא יושיענו.  {ס} 1 זכרו-זאת, והתאוששו; השיבו פושעים, על-לב. 
1 זכרו ראשונות, מעולם:  כי אנוכי אל ואין עוד, אלוהים ואפס כמוני. 
1 מגיד מראשית אחרית, ומקדם אשר לא-נעשו; אומר עצתי תקום, וכל-חפצי אעשה. 
1 קורא ממזרח עיט, מארץ מרחק איש עצתי; אף-דיברתי, אף-אביאנה--יצרתי, אף-אעשנה.  {ס} 1 שמעו אליי, אבירי לב--הרחוקים, מצדקה. 
1 קירבתי צדקתי לא תרחק, ותשועתי לא תאחר; ונתתי בציון תשועה, לישראל תפארתי.  {ס} 1 רדי ושבי על-עפר, בתולת בת-בבל--שבי-לארץ אין-כיסא, בת-כשדים:  כי לא תוסיפי יקראו-לך, רכה וענוגה. 
1 קחי ריחיים, וטחני קמח; גלי צמתך חשפי-שובל גלי-שוק, עברי נהרות. 
1 תיגל, ערוותך--גם תיראה, חרפתך; נקם אקח, ולא אפגע אדם.  {פ} 1 גואלנו, יהוה צבאות שמו--קדוש, ישראל. 
1 שבי דומם ובואי בחושך, בת-כשדים:  כי לא תוסיפי יקראו-לך, גברת ממלכות. 
1 קצפתי על-עמי, חיללתי נחלתי, ואתנם, בידך; לא-שמת להם, רחמים--על-זקן, הכבדת עולך מאוד. 
1 ותאמרי, לעולם אהיה גברת--עד לא-שמת אלה על-ליבך, לא זכרת אחריתה.  {פ} 1 ועתה שמעי-זאת עדינה, היושבת לבטח, האומרה בלבבה, אני ואפסי עוד; לא אשב אלמנה, ולא אדע שכול. 
1 ותבואנה לך שתי-אלה רגע ביום אחד, שכול ואלמון; כתומם, באו עלייך, ברוב כשפייך, בעוצמת חברייך מאוד. 
1 ותבטחי ברעתך, אמרת אין רואני--חכמתך ודעתך, היא שובבתך; ותאמרי בליבך, אני ואפסי עוד. 
1 ובא עלייך רעה, לא תדעי שחרה, ותיפול עלייך הווה, לא תוכלי כפרה; ותבוא עלייך פתאום שואה, לא תדעי. 
1 עמדי-נא בחברייך וברוב כשפייך, באשר יגעת מנעורייך; אוליי תוכלי הועיל, אוליי תערוצי. 
1 נלאית, ברוב עצתייך; יעמדו-נא ויושיעוך הוברי שמיים, החוזים בכוכבים, מודיעים לחודשים, מאשר יבואו עלייך. 
1 הנה היו כקש אש שרפתם, לא-יצילו את-נפשם מיד להבה; אין-גחלת לחמם, אור לשבת נגדו. 
1 כן היו-לך, אשר יגעת; סוחרייך מנעורייך, איש לעברו תעו--אין, מושיעך.  {ס} 1 שמעו-זאת בית-יעקוב, הנקראים בשם ישראל, וממי יהודה, יצאו; הנשבעים בשם יהוה, ובאלוהי ישראל יזכירו--לא באמת, ולא בצדקה. 
1 כי-מעיר הקודש נקראו, ועל-אלוהי ישראל נסמכו:  יהוה צבאות, שמו.  {ס} 1 הראשונות מאז הגדתי, ומפי יצאו ואשמיעם; פתאום עשיתי, ותבואנה. 
1 מדעתי, כי קשה אתה; וגיד ברזל עורפך, ומצחך נחושה. 
1 ואגיד לך מאז, בטרם תבוא השמעתיך--פן-תאמר עוצבי עשם, ופסלי ונסכי ציוום. 
1 שמעת חזה כולה, ואתם הלוא תגידו:  השמעתיך חדשות מעתה, ונצורות ולא ידעתם. 
1 עתה נבראו ולא מאז, ולפני-יום ולא שמעתם--פן-תאמר, הנה ידעתין. 
1 גם לא-שמעת, גם לא ידעת--גם, מאז לא-פיתחה אוזנך:  כי ידעתי בגוד תבגוד, ופושע מבטן קורא לך. 
1 למען שמי אאריך אפי, ותהילתי אחטום-לך--לבלתי, הכריתך. 
1 הנה צרפתיך, ולא בכסף; בחרתיך, בכור עוני. 
1 למעני למעני אעשה, כי איך ייחל; וכבודי, לאחר לא-אתן.  {פ} 1 שמע אליי יעקוב, וישראל מקוראי:  אני-הוא אני ראשון, אף אני אחרון. 
1 אף-ידי יסדה ארץ, וימיני טיפחה שמיים; קורא אני אליהם, יעמדו יחדיו. 
1 היקבצו כולכם ושמעו, מי בהם הגיד את-אלה; יהוה אהבו--יעשה חפצו בבבל, וזרועו כשדים. 
1 אני אני דיברתי, אף-קראתיו; הביאותיו, והצליח דרכו. 
1 קרבו אליי שמעו-זאת, לא מראש בסתר דיברתי--מעת היותה, שם אני; ועתה, אדוניי יהוה שלחני--ורוחו.  {פ} 1 כה-אמר יהוה גואלך, קדוש ישראל:  אני יהוה אלוהיך מלמדך להועיל, מדריכך בדרך תלך. 
1 לו הקשבת, למצוותיי; ויהי כנהר שלומך, וצדקתך כגלי הים. 
1 ויהי כחול זרעך, וצאצאי מעיך כמעותיו; לא-ייכרת ולא-יישמד שמו, מלפניי.  {ס} 1 צאו מבבל, ברחו מכשדים, בקול רינה הגידו השמיעו זאת, הוציאוה עד-קצה הארץ; אמרו, גאל יהוה עבדו יעקוב. 
1 ולא צמאו, בחורבות הוליכם--מים מצור, הזיל למו; ויבקע-צור--ויזובו, מים. 
1 אין שלום, אמר יהוה לרשעים.  {פ} 1 שמעו איים אליי, והקשיבו לאומים מרחוק; יהוה מבטן קראני, ממעי אימי הזכיר שמי. 
1 וישם פי כחרב חדה, בצל ידו החביאני; וישימני לחץ ברור, באשפתו הסתירני. 
1 ויאמר לי, עבדי-אתה--ישראל, אשר-בך אתפאר. 
1 ואני אמרתי לריק יגעתי, לתוהו והבל כוחי כיליתי; אכן משפטי את-יהוה, ופעולתי את-אלוהיי.  {ס} 1 ועתה אמר יהוה, יוצרי מבטן לעבד לו, לשובב יעקוב אליו, וישראל לו ייאסף; ואיכבד בעיני יהוה, ואלוהיי היה עוזי. 
1 ויאמר, נקל מהיותך לי עבד, להקים את-שבטי יעקוב, ונצורי ישראל להשיב; ונתתיך לאור גויים, להיות ישועתי עד-קצה הארץ.  {ס} 1 כה אמר-יהוה גואל ישראל קדושו, לבזה-נפש למתעב גוי לעבד מושלים, מלכים יראו וקמו, שרים וישתחוו--למען יהוה אשר נאמן, קדוש ישראל ויבחרך.  {ס} 1 כה אמר יהוה, בעת רצון עניתיך, וביום ישועה, עזרתיך; ואצורך, ואתנך לברית עם, להקים ארץ, להנחיל נחלות שוממות. 
1 לאמור לאסורים צאו, לאשר בחושך היגלו; על-דרכים ירעו, ובכל-שפיים מרעיתם. 
1 לא ירעבו ולא יצמאו, ולא-יכם שרב ושמש:  כי-מרחמם ינהגם, ועל-מבועי מים ינהלם. 
1 ושמתי כל-הריי, לדרך; ומסילותיי, ירומון. 
1 הנה-אלה, מרחוק יבואו; והנה-אלה מצפון ומים, ואלה מארץ סינים. 
1 רונו שמיים וגילי ארץ, ופצחו הרים רינה:  כי-ניחם יהוה עמו, וענייו ירחם.  {ס} 1 ותאמר ציון, עזבני יהוה; ואדוניי, שכחני. 
1 התשכח אישה עולה, מרחם בן-בטנה; גם-אלה תשכחנה, ואנוכי לא אשכחך. 
1 הן על-כפיים, חקותיך; חומותייך נגדי, תמיד. 
1 מיהרו, בנייך; מהרסייך ומחריבייך, ממך ייצאו. 
1 שאי-סביב עינייך וראי, כולם נקבצו באו-לך; חי-אני נאום-יהוה, כי כולם כעדי תלבשי, ותקשרים, ככלה. 
1 כי חורבותייך ושוממותייך, וארץ הריסותך:  כי עתה תצרי מיושב, ורחקו מבלעייך. 
1 עוד יאמרו באוזנייך, בני שיכולייך:  צר-לי המקום, גשה-לי ואשבה. 
1 ואמרת בלבבך, מי ילד-לי את-אלה, ואני שכולה, וגלמודה; גולה וסורה, ואלה מי גידל--הן אני נשארתי לבדי, אלה איפה הם.  {פ} 1 כה-אמר אדוניי יהוה, הנה אשא אל-גויים ידי, ואל-עמים, ארים ניסי; והביאו בנייך בחוצן, ובנותייך על-כתף תינשאנה. 
1 והיו מלכים אומנייך, ושרותיהם מיניקותייך--אפיים ארץ ישתחוו לך, ועפר רגלייך ילחכו; וידעת כי-אני יהוה, אשר לא-יבושו קוויי.  {ס} 1 היוקח מגיבור, מלקוח; ואם-שבי צדיק, יימלט.  {ס} 1 כי-כה אמר יהוה, גם-שבי גיבור יוקח, ומלקוח עריץ, יימלט; ואת-יריבך אנוכי אריב, ואת-בנייך אנוכי אושיע. 
1 והאכלתי את-מונייך את-בשרם, וכעסיס דמם ישכרון; וידעו כל-בשר, כי אני יהוה מושיעך, וגואלך, אביר יעקוב.  {ס} 1 כה אמר יהוה, אי זה ספר כריתות אימכם אשר שילחתיה, או מי מנושיי, אשר-מכרתי אתכם לו; הן בעוונותיכם נמכרתם, ובפשעיכם שולחה אימכם. 
1 מדוע באתי ואין איש, קראתי ואין עונה--הקצור קצרה ידי מפדות, ואם-אין-בי כוח להציל; הן בגערתי אחריב ים, אשים נהרות מדבר, תבאש דגתם מאין מים, ותמות בצמא. 
1 אלביש שמיים, קדרות; ושק, אשים כסותם.  {פ} 1 אדוניי יהוה, נתן לי לשון לימודים, לדעת לעות את-יעף, דבר; יעיר בבוקר בבוקר, יעיר לי אוזן, לשמוע, כלימודים. 
1 אדוניי יהוה פתח-לי אוזן, ואנוכי לא מריתי:  אחור, לא נסוגותי. 
1 גווי נתתי למכים, ולחיי למורטים; פניי לא הסתרתי, מכלימות ורוק. 
1 ואדוניי יהוה יעזור-לי, על-כן לא נכלמתי; על-כן שמתי פניי, כחלמיש, ואדע, כי-לא אבוש. 
1 קרוב, מצדיקי--מי-יריב איתי, נעמדה יחד; מי-בעל משפטי, ייגש אליי. 
1 הן אדוניי יהוה יעזור-לי, מי-הוא ירשיעני; הן כולם כבגד יבלו, עש יאכלם.  {ס} 1 מי בכם ירא יהוה, שומע בקול עבדו--אשר הלך חשכים, ואין נוגה לו, יבטח בשם יהוה, ויישען באלוהיו.  {ס} 1 הן כלכם קודחי אש, מאזרי זיקות; לכו באור אשכם, ובזיקות ביערתם--מידי הייתה-זאת לכם, למעצבה תשכבון.  {ס} 1 שמעו אליי רודפי צדק, מבקשי יהוה; הביטו אל-צור חוצבתם, ואל-מקבת בור נוקרתם. 
1 הביטו אל-אברהם אביכם, ואל-שרה תחוללכם:  כי-אחד קראתיו, ואברכהו וארבהו. 
1 כי-ניחם יהוה ציון, ניחם כל-חורבותיה, וישם מדברה כעדן, וערבתה כגן-יהוה; ששון ושמחה יימצא בה, תודה וקול זמרה.  {ס} 1 הקשיבו אליי עמי, ולאומי אליי האזינו:  כי תורה, מאיתי תצא, ומשפטי, לאור עמים ארגיע. 
1 קרוב צדקי יצא ישעי, וזרועיי עמים ישפוטו; אליי איים יקוו, ואל-זרועי ייחלון. 
1 שאו לשמיים עיניכם והביטו אל-הארץ מתחת, כי-שמיים כעשן נמלחו והארץ כבגד תבלה--ויושביה, כמו-כן ימותון; וישועתי לעולם תהיה, וצדקתי לא תיחת.  {פ} 1 שמעו אליי יודעי צדק, עם תורתי בליבם:  אל-תיראו חרפת אנוש, ומגידופותם אל-תיחתו. 
1 כי כבגד יאכלם עש, וכצמר יאכלם סס; וצדקתי לעולם תהיה, וישועתי לדור דורים.  {ס} 1 עורי עורי לבשי-עוז, זרוע יהוה--עורי כימי קדם, דורות עולמים; הלוא את-היא המחצבת רהב, מחוללת תנין. 
1 הלוא את-היא המחרבת ים, מי תהום רבה; השמה, מעמקי-ים--דרך, לעבור גאולים. 
1 ופדויי יהוה ישובון, ובאו ציון ברינה, ושמחת עולם, על-ראשם; ששון ושמחה ישיגון, נסו יגון ואנחה.  {ס} 1 אנוכי אנוכי הוא, מנחמכם; מי-את ותיראי מאנוש ימות, ומבן-אדם חציר יינתן. 
1 ותשכח יהוה עושך, נוטה שמיים ויוסד ארץ, ותפחד תמיד כל-היום מפני חמת המציק, כאשר כונן להשחית; ואיה, חמת המציק. 
1 מיהר צועה, להיפתח; ולא-ימות לשחת, ולא יחסר לחמו. 
1 ואנוכי, יהוה אלוהיך, רוגע הים, ויהמו גליו; יהוה צבאות, שמו. 
1 ואשים דבריי בפיך, ובצל ידי כיסיתיך; לנטוע שמיים וליסוד ארץ, ולאמור לציון עמי-אתה.  {ס} 1 התעוררי התעוררי, קומי ירושלים, אשר שתית מיד יהוה, את-כוס חמתו; את-קובעת כוס התרעלה, שתית--מצית. 
1 אין-מנהל לה, מכל-בנים ילדה; ואין מחזיק בידה, מכל-בנים גידלה. 
1 שתיים הנה קוראותייך, מי ינוד לך; השוד והשבר והרעב והחרב, מי אנחמך. 
1 בנייך עולפו שכבו, בראש כל-חוצות--כתוא מכמר; המלאים חמת-יהוה, גערת אלוהייך. 
1 לכן שמעי-נא זאת, ענייה; ושכורת, ולא מיין.  {פ} 1 כה-אמר אדונייך יהוה, ואלוהייך יריב עמו, הנה לקחתי מידך, את-כוס התרעלה--את-קובעת כוס חמתי, לא-תוסיפי לשתותה עוד. 
1 ושמתיה ביד-מוגייך, אשר-אמרו לנפשך שחי ונעבורה; ותשימי כארץ גווך, וכחוץ לעוברים.  {פ} 1 עורי עורי לבשי עוזך, ציון:  לבשי בגדי תפארתך, ירושלים עיר הקודש--כי לא יוסיף יבוא-בך עוד, ערל וטמא. 
1 התנערי מעפר קומי שבי, ירושלים; התפתחי מוסרי צווארך, שבייה בת-ציון.  {ס} 1 כי-כה אמר יהוה, חינם נמכרתם; ולא בכסף, תיגאלו.  {ס} 1 כי כה אמר אדוניי יהוה, מצריים ירד-עמי בראשונה לגור שם; ואשור, באפס עשקו. 
1 ועתה מה-לי-פה נאום-יהוה, כי-לוקח עמי חינם; מושליו יהילילו נאום-יהוה, ותמיד כל-היום שמי מנואץ. 
1 לכן יידע עמי, שמי; לכן ביום ההוא, כי-אני-הוא המדבר הנני.  {ס} 1 מה-נאוו על-ההרים רגלי מבשר, משמיע שלום מבשר טוב--משמיע ישועה; אומר לציון, מלך אלוהייך. 
1 קול צופייך נשאו קול, יחדיו ירננו:  כי עין בעין יראו, בשוב יהוה ציון. 
1 פצחו רננו יחדיו, חורבות ירושלים:  כי-ניחם יהוה עמו, גאל ירושלים. 
1 חשף יהוה את-זרוע קודשו, לעיני כל-הגויים; וראו, כל-אפסי-ארץ, את, ישועת אלוהינו.  {ס} 1 סורו סורו צאו משם, טמא אל-תיגעו; צאו מתוכה--היברו, נושאי כלי יהוה. 
1 כי לא בחיפזון תצאו, ובמנוסה לא תלכון:  כי-הולך לפניכם יהוה, ומאספכם אלוהי ישראל.  {ס} 1 הנה ישכיל, עבדי; ירום ונישא וגבה, מאוד. 
1 כאשר שממו עליך רבים, כן-משחת מאיש מראהו; ותוארו, מבני אדם. 
1 כן יזה גויים רבים, עליו יקפצו מלכים פיהם:  כי אשר לא-סופר להם, ראו, ואשר לא-שמעו, התבוננו.  {ס} 1 מי האמין, לשמועתנו; וזרוע יהוה, על-מי נגלתה. 
1 ויעל כיונק לפניו, וכשורש מארץ צייה--לא-תואר לו, ולא הדר; ונראהו ולא-מראה, ונחמדהו. 
1 נבזה וחדל אישים, איש מכאובות וידוע חולי; וכמסתר פנים ממנו, נבזה ולא חשבנוהו. 
1 אכן חוליינו הוא נשא, ומכאובינו סבלם; ואנחנו חשבנוהו, נגוע מוכה אלוהים ומעונה. 
1 והוא מחולל מפשעינו, מדוכא מעוונותינו; מוסר שלומנו עליו, ובחבורתו נרפא-לנו. 
1 כולנו כצאן תעינו, איש לדרכו פנינו; ויהוה הפגיע בו, את עוון כולנו. 
1 ניגש והוא נענה, ולא יפתח-פיו, כשה לטבח יובל, וכרחל לפני גוזזיה נאלמה; ולא יפתח, פיו. 
1 מעוצר וממשפט לוקח, ואת-דורו מי ישוחח:  כי נגזר מארץ חיים, מפשע עמי נגע למו. 
1 וייתן את-רשעים קברו, ואת-עשיר במותיו; על לא-חמס עשה, ולא מרמה בפיו. 
1 ויהוה חפץ דכאו, החלי--אם-תשים אשם נפשו, יראה זרע יאריך ימים; וחפץ יהוה, בידו יצלח. 
1 מעמל נפשו, יראה ישבע--בדעתו יצדיק צדיק עבדי, לרבים; ועוונותם, הוא יסבול. 
1 לכן אחלק-לו ברבים, ואת-עצומים יחלק שלל, תחת אשר הערה למוות נפשו, ואת-פושעים נמנה; והוא חטא-רבים נשא, ולפושעים יפגיע.  {פ} 1 רוני עקרה, לא ילדה; פצחי רינה וצהלי לא-חלה, כי-רבים בני-שוממה מבני בעולה אמר יהוה. 
1 הרחיבי מקום אוהלך, ויריעות משכנותייך יטו--אל-תחשוכי; האריכי, מיתרייך, ויתדותייך, חזקי. 
1 כי-ימין ושמאל, תפרוצי; וזרעך גויים יירש, וערים נשמות יושיבו. 
1 אל-תיראי כי-לא תבושי, ואל-תיכלמי כי לא תחפירי:  כי בושת עלומייך תשכחי, וחרפת אלמנותייך לא תזכרי-עוד. 
1 כי בועלייך עושייך, יהוה צבאות שמו; וגואלך קדוש ישראל, אלוהי כל-הארץ ייקרא. 
1 כי-כאישה עזובה ועצובת רוח, קראך יהוה; ואשת נעורים כי תימאס, אמר אלוהייך. 
1 ברגע קטון, עזבתיך; וברחמים גדולים, אקבצך. 
1 בשצף קצף, הסתרתי פניי רגע ממך, ובחסד עולם, ריחמתיך--אמר גואלך, יהוה.  {ס} 1 כי-מי נוח, זאת לי, אשר נשבעתי מעבור מי-נוח עוד, על-הארץ--כן נשבעתי מקצוף עלייך, ומגעור-בך. 
1 כי ההרים ימושו, והגבעות תמוטינה--וחסדי מאיתך לא-ימוש, וברית שלומי לא תמוט, אמר מרחמך, יהוה.  {ס} 1 ענייה סוערה, לא נוחמה; הנה אנוכי מרביץ בפוך, אבנייך, ויסדתיך, בספירים. 
1 ושמתי כדכוד שמשותייך, ושערייך לאבני אקדח; וכל-גבולך, לאבני-חפץ. 
1 וכל-בנייך, לימודי יהוה; ורב, שלום בנייך. 
1 בצדקה, תיכונני; רחקי מעושק, כי-לא תיראי, וממחיתה, כי לא-תקרב אלייך. 
1 הן גור יגור אפס, מאותי--מי-גר איתך, עלייך ייפול. 
1 הנה אנוכי, בראתי חרש--נופח באש פחם, ומוציא כלי למעשהו; ואנוכי בראתי משחית, לחבל. 
1 כל-כלי יוצר עלייך, לא יצלח, וכל-לשון תקום-איתך למשפט, תרשיעי; זאת נחלת עבדי יהוה וצדקתם, מאיתי--נאום-יהוה.  {ס} 1 הוי כל-צמא לכו למים, ואשר אין-לו כסף; לכו שברו, ואכולו, ולכו שברו בלא-כסף ובלא מחיר, יין וחלב. 
1 למה תשקלו-כסף בלא-לחם, ויגיעכם בלא לשובעה; שמעו שמוע אליי ואכלו-טוב, ותתענג בדשן נפשכם. 
1 הטו אוזנכם ולכו אליי, שמעו ותחי נפשכם; ואכרתה לכם ברית עולם, חסדי דויד הנאמנים. 
1 הן עד לאומים, נתתיו; נגיד ומצווה, לאומים. 
1 הן גוי לא-תדע תקרא, וגוי לא-ידעוך אליך ירוצו--למען יהוה אלוהיך, ולקדוש ישראל כי פיארך.  {ס} 1 דרשו יהוה, בהימצאו; קראוהו, בהיותו קרוב. 
1 יעזוב רשע דרכו, ואיש אוון מחשבותיו; וישוב אל-יהוה וירחמהו, ואל-אלוהינו כי-ירבה לסלוח. 
1 כי לא מחשבותיי מחשבותיכם, ולא דרכיכם דרכיי--נאום, יהוה. 
1 כי-גבהו שמיים, מארץ--כן גבהו דרכיי מדרכיכם, ומחשבותיי ממחשבותיכם. 
1 כי כאשר יירד הגשם והשלג מן-השמיים, ושמה לא ישוב--כי אם-הרווה את-הארץ, והולידה והצמיחה; ונתן זרע לזורע, ולחם לאוכל. 
1 כן יהיה דברי אשר ייצא מפי, לא-ישוב אליי ריקם:  כי אם-עשה את-אשר חפצתי, והצליח אשר שלחתיו. 
1 כי-בשמחה תצאו, ובשלום תובלון; ההרים והגבעות, יפצחו לפניכם רינה, וכל-עצי השדה, ימחאו-כף. 
1 תחת הנעצוץ יעלה ברוש, ותחת הסרפד יעלה הדס; והיה ליהוה לשם, לאות עולם לא ייכרת.  {פ} 1 כה אמר יהוה, שמרו משפט ועשו צדקה:  כי-קרובה ישועתי לבוא, וצדקתי להיגלות. 
1 אשרי אנוש יעשה-זאת, ובן-אדם יחזיק בה--שומר שבת מחללו, ושומר ידו מעשות כל-רע.  {ס} 1 ואל-יאמר בן-הנכר, הנלווה אל-יהוה לאמור, הבדל יבדילני יהוה, מעל עמו; ואל-יאמר הסריס, הן אני עץ יבש.  {פ} 1 כי-כה אמר יהוה, לסריסים אשר ישמרו את-שבתותיי, ובחרו, באשר חפצתי; ומחזיקים, בבריתי. 
1 ונתתי להם בביתי ובחומותיי, יד ושם--טוב, מבנים ומבנות:  שם עולם אתן-לו, אשר לא ייכרת.  {ס} 1 ובני הנכר, הנלווים על-יהוה לשרתו, ולאהבה את-שם יהוה, להיות לו לעבדים--כל-שומר שבת מחללו, ומחזיקים בבריתי. 
1 והביאותים אל-הר קודשי, ושימחתים בבית תפילתי--עולותיהם וזבחיהם לרצון, על-מזבחי:  כי ביתי, בית-תפילה ייקרא לכל-העמים. 
1 נאום אדוניי יהוה, מקבץ נדחי ישראל:  עוד אקבץ עליו, לנקבציו. 
1 כול, חיתו שדיי; איתיו, לאכול כל-חיתו ביער.  {פ} 1 צופיו עיוורים כולם, לא ידעו--כולם כלבים אילמים, לא יוכלו לנבוח; הוזים, שוכבים, אוהבי, לנום. 
1 והכלבים עזי-נפש, לא ידעו שובעה, והמה רועים, לא ידעו הבין; כולם לדרכם פנו, איש לבצעו מקצהו. 
1 איתיו אקחה-יין, ונסבאה שיכר; והיה כזה יום מחר, גדול יתר מאוד. 
1 הצדיק אבד, ואין איש שם על-לב; ואנשי-חסד נאספים באין מבין, כי-מפני הרעה נאסף הצדיק. 
1 יבוא שלום, ינוחו על-משכבותם; הולך, נכוחו.  {ס} 1 ואתם קרבו-הנה, בני עוננה; זרע מנאף, ותזנה. 
1 על-מי, תתענגו--על-מי תרחיבו פה, תאריכו לשון; הלוא-אתם ילדי-פשע, זרע שקר. 
1 הניחמים, באלים, תחת, כל-עץ רענן; שוחטי הילדים בנחלים, תחת סעיפי הסלעים. 
1 בחלקי-נחל חלקך, הם הם גורלך; גם-להם שפכת נסך, העלית מנחה--העל אלה, אינחם. 
1 על הר-גבוה ונישא, שמת משכבך; גם-שם עלית, לזבוח זבח. 
1 ואחר הדלת והמזוזה, שמת זכרונך:  כי מאיתי גילית ותעלי, הרחבת משכבך ותכרות-לך מהם--אהבת משכבם, יד חזית. 
1 ותשורי למלך בשמן, ותרבי ריקוחייך; ותשלחי צירייך עד-מרחוק, ותשפילי עד-שאול. 
1 ברוב דרכך יגעת, לא אמרת נואש; חית ידך מצאת, על-כן לא חלית. 
1 ואת-מי דאגת ותיראי, כי תכזבי, ואותי לא זכרת, לא-שמת על-ליבך; הלוא אני מחשה ומעולם, ואותי לא תיראי. 
1 אני אגיד, צדקתך; ואת-מעשייך, ולא יועילוך. 
1 בזעקך יצילוך קיבוצייך, ואת-כולם יישא-רוח ייקח-הבל; והחוסה בי ינחל-ארץ, ויירש הר-קודשי. 
1 ואמר סולו-סולו, פנו-דרך; הרימו מכשול, מדרך עמי.  {ס} 1 כי כה אמר רם ונישא, שוכן עד וקדוש שמו--מרום וקדוש, אשכון; ואת-דכא, ושפל-רוח, להחיות רוח שפלים, ולהחיות לב נדכאים. 
1 כי לא לעולם אריב, ולא לנצח אקצוף:  כי-רוח מלפניי יעטוף, ונשמות אני עשיתי. 
1 בעוון בצעו קצפתי ואכהו, הסתר ואקצוף; וילך שובב, בדרך ליבו. 
1 דרכיו ראיתי, וארפאהו; ואנחהו, ואשלם ניחומים לו ולאביליו. 
1 בורא, ניב שפתיים; שלום שלום לרחוק ולקרוב, אמר יהוה--ורפאתיו. 
1 והרשעים, כים נגרש:  כי השקט לא יוכל, ויגרשו מימיו רפש וטיט. 
1 אין שלום, אמר אלוהיי לרשעים.  {פ} 1 קרא בגרון אל-תחשוך, כשופר הרם קולך; והגד לעמי פשעם, ולבית יעקוב חטאותם. 
1 ואותי, יום יום ידרושון, ודעת דרכיי, יחפצון; כגוי אשר-צדקה עשה, ומשפט אלוהיו לא עזב, ישאלוני משפטי-צדק, קרבת אלוהים יחפצון. 
1 למה צמנו ולא ראית, עינינו נפשנו ולא תדע; הן ביום צומכם תמצאו-חפץ, וכל-עצביכם תנגושו. 
1 הן לריב ומצה תצומו, ולהכות באגרוף רשע; לא-תצומו כיום, להשמיע במרום קולכם. 
1 הכזה, יהיה צום אבחרהו--יום ענות אדם, נפשו; הלכוף כאגמון ראשו, ושק ואפר יציע--הלזה תקרא-צום, ויום רצון ליהוה. 
1 הלוא זה, צום אבחרהו--פתח חרצובות רשע, התר אגודות מוטה; ושלח רצוצים חופשים, וכל-מוטה תנתקו. 
1 הלוא פרוס לרעב לחמך, ועניים מרודים תביא בית:  כי-תראה ערום וכיסיתו, ומבשרך לא תתעלם. 
1 אז ייבקע כשחר אורך, וארוכתך מהרה תצמח; והלך לפניך צדקך, כבוד יהוה יאספך. 
1 אז תקרא ויהוה יענה, תשווע ויאמר הנני:  אם-תסיר מתוכך מוטה, שלח אצבע ודבר-אוון. 
1 ותפק לרעב נפשך, ונפש נענה תשביע; וזרח בחושך אורך, ואפילתך כצוהריים. 
1 ונחך יהוה, תמיד, והשביע בצחצחות נפשך, ועצמותיך יחליץ; והיית, כגן רווה, וכמוצא מים, אשר לא-יכזבו מימיו. 
1 ובנו ממך חורבות עולם, מוסדי דור-ודור תקומם; וקורא לך גודר פרץ, משובב נתיבות לשבת. 
1 אם-תשיב משבת רגלך, עשות חפציך ביום קודשי; וקראת לשבת עונג, לקדוש יהוה מכובד, וכיבדתו מעשות דרכיך, ממצוא חפצך ודבר דבר. 
1 אז, תתענג על-יהוה, והרכבתיך, על-במותי ארץ; והאכלתיך, נחלת יעקוב אביך--כי פי יהוה, דיבר.  {פ} 1 הן לא-קצרה יד-יהוה, מהושיע; ולא-כבדה אוזנו, משמוע. 
1 כי אם-עוונותיכם, היו מבדילים, ביניכם, לבין אלוהיכם; וחטאותיכם, הסתירו פנים מכם--משמוע. 
1 כי כפיכם נגואלו בדם, ואצבעותיכם בעוון; שפתותיכם, דיברו-שקר--לשונכם, עוולה תהגה. 
1 אין-קורא בצדק, ואין נשפט באמונה; בטוח על-תוהו ודבר-שוא, הרה עמל והולד אוון. 
1 ביצי צפעוני ביקעו, וקורי עכביש יארוגו; האוכל מביציהם ימות, והזורה תיבקע אפעה. 
1 קוריהם לא-יהיו לבגד, ולא יתכסו במעשיהם; מעשיהם, מעשי-אוון, ופועל חמס, בכפיהם. 
1 רגליהם, לרע ירוצו, וימהרו, לשפוך דם נקי; מחשבותיהם, מחשבות אוון--שוד ושבר, במסילותם. 
1 דרך שלום לא ידעו, ואין משפט במעגלותם; נתיבותיהם, עיקשו להם--כול דורך בה, לא ידע שלום. 
1 על-כן, רחק משפט ממנו, ולא תשיגנו, צדקה; נקווה לאור והנה-חושך, לנגוהות באפילות נהלך. 
1 נגששה כעיוורים קיר, וכאין עיניים נגששה; כשלנו בצוהריים כנשף, באשמנים כמתים. 
1 נהמה כדובים כולנו, וכיונים הגה נהגה; נקווה למשפט ואין, לישועה רחקה ממנו. 
1 כי-רבו פשעינו נגדך, וחטאותינו ענתה בנו:  כי-פשעינו איתנו, ועוונותינו ידענום. 
1 פשוע וכחש ביהוה, ונסוג מאחר אלוהינו; דבר-עושק וסרה, הורו והוגו מלב דברי-שקר. 
1 והוסג אחור משפט, וצדקה מרחוק תעמוד:  כי-כשלה ברחוב אמת, ונכוחה לא-תוכל לבוא.  {ס} 1 ותהי האמת נעדרת, וסר מרע משתולל; וירא יהוה ויירע בעיניו, כי-אין משפט. 
1 וירא כי-אין איש, וישתומם כי אין מפגיע; ותושע לו זרועו, וצדקתו היא סמכתהו. 
1 וילבש צדקה כשריין, וכובע ישועה בראשו; וילבש בגדי נקם, תלבושת, ויעט כמעיל, קנאה. 
1 כעל גמולות, כעל ישלם--חמה לצריו, גמול לאויביו; לאיים, גמול ישלם. 
1 וייראו ממערב את-שם יהוה, וממזרח-שמש את-כבודו:  כי-יבוא כנהר צר, רוח יהוה נוססה בו. 
1 ובא לציון גואל, ולשבי פשע ביעקוב--נאום, יהוה. 
1 ואני, זאת בריתי אותם אמר יהוה--רוחי אשר עליך, ודבריי אשר-שמתי בפיך:  לא-ימושו מפיך ומפי זרעך ומפי זרע זרעך, אמר יהוה, מעתה, ועד-עולם.  {ס} 1 קומי אורי, כי בא אורך; וכבוד יהוה, עלייך זרח. 
1 כי-הנה החושך יכסה-ארץ, וערפל לאומים; ועלייך יזרח יהוה, וכבודו עלייך ייראה. 
1 והלכו גויים, לאורך; ומלכים, לנוגה זרחך. 
1 שאי-סביב עינייך, וראי--כולם, נקבצו באו-לך; בנייך מרחוק יבואו, ובנותייך על-צד תיאמנה. 
1 אז תראי ונהרת, ופחד ורחב לבבך:  כי-ייהפך עלייך המון ים, חיל גויים יבואו לך. 
1 שפעת גמלים תכסך, בכרי מדיין ועיפה--כולם, משבא יבואו; זהב ולבונה יישאו, ותהילות יהוה יבשרו. 
1 כל-צאן קדר ייקבצו לך, אילי נביות ישרתונך; יעלו על-רצון מזבחי, ובית תפארתי אפאר. 
1 מי-אלה, כעב תעופינה; וכיונים, אל-ארובותיהם. 
1 כי-לי איים יקוו, ואונייות תרשיש בראשונה, להביא בנייך מרחוק, כספם וזהבם איתם--לשם יהוה אלוהייך, ולקדוש ישראל כי פיארך. 
1 ובנו בני-נכר חומותייך, ומלכיהם ישרתונך:  כי בקצפי הכיתיך, וברצוני ריחמתיך. 
1 ופיתחו שערייך תמיד יומם ולילה, לא ייסגרו:  להביא אלייך חיל גויים, ומלכיהם נהוגים. 
1 כי-הגוי והממלכה אשר לא-יעבדוך, יאבדו; והגויים, חרוב יחרבו. 
1 כבוד הלבנון אלייך יבוא, ברוש תדהר ותאשור יחדיו--לפאר מקום מקדשי, ומקום רגליי אכבד. 
1 והלכו אלייך שחוח בני מענייך, והשתחוו על-כפות רגלייך כל-מנאצייך; וקראו לך עיר יהוה, ציון קדוש ישראל. 
1 תחת היותך עזובה ושנואה, ואין עובר; ושמתיך לגאון עולם, משוש דור ודור. 
1 וינקת חלב גויים, ושוד מלכים תינקי; וידעת, כי אני יהוה מושיעך, וגואלך, אביר יעקוב. 
1 תחת הנחושת אביא זהב, ותחת הברזל אביא כסף, ותחת העצים נחושת, ותחת האבנים ברזל; ושמתי פקודתך שלום, ונוגשייך צדקה. 
1 לא-יישמע עוד חמס בארצך, שוד ושבר בגבולייך; וקראת ישועה חומותייך, ושערייך תהילה. 
1 לא-יהיה-לך עוד השמש, לאור יומם, ולנוגה, הירח לא-יאיר לך; והיה-לך יהוה לאור עולם, ואלוהייך לתפארתך. 
1 לא-יבוא עוד שמשך, וירחך לא ייאסף:  כי יהוה, יהיה-לך לאור עולם, ושלמו, ימי אבלך. 
1 ועמך כולם צדיקים, לעולם יירשו ארץ; נצר מטעיי מעשה ידיי, להתפאר. 
1 הקטון יהיה לאלף, והצעיר לגוי עצום; אני יהוה, בעיתה אחישנה.  {ס} 1 רוח אדוניי יהוה, עליי--יען משח יהוה אותי לבשר ענווים, שלחני לחבוש לנשברי-לב, לקרוא לשבויים דרור, ולאסורים פקח-קוח. 
1 לקרוא שנת-רצון ליהוה, ויום נקם לאלוהינו, לנחם, כל-אבילים. 
1 לשום לאבילי ציון, לתת להם פאר תחת אפר שמן ששון תחת אבל--מעטה תהילה, תחת רוח כהה; וקורא להם אילי הצדק, מטע יהוה להתפאר. 
1 ובנו חורבות עולם, שוממות ראשונים יקוממו; וחידשו ערי חורב, שוממות דור ודור. 
1 ועמדו זרים, ורעו צאנכם; ובני נכר, איכריכם וכורמיכם. 
1 ואתם, כוהני יהוה תיקראו--משרתי אלוהינו, ייאמר לכם; חיל גויים תאכלו, ובכבודם תתיימרו. 
1 תחת בושתכם משנה, וכלימה ירונו חלקם; לכן בארצם משנה יירשו, שמחת עולם תהיה להם. 
1 כי אני יהוה אוהב משפט, שונא גזל בעולה; ונתתי פעולתם באמת, וברית עולם אכרות להם. 
1 ונודע בגויים זרעם, וצאצאיהם בתוך העמים; כל-רואיהם יכירום, כי הם זרע בירך יהוה.  {פ} 1 שוש אשיש ביהוה, תגל נפשי באלוהיי--כי הלבישני בגדי-ישע, מעיל צדקה יעטני:  כחתן יכהן פאר, וככלה תעדה כליה. 
1 כי כארץ תוציא צמחה, וכגנה זירועיה תצמיח--כן אדוניי יהוה, יצמיח צדקה ותהילה, נגד, כל-הגויים. 
1 למען ציון לא אחשה, ולמען ירושלים לא אשקוט, עד-ייצא כנוגה צדקה, וישועתה כלפיד יבער. 
1 וראו גויים צדקך, וכל-מלכים כבודך; וקורא לך שם חדש, אשר פי יהוה ייקובנו. 
1 והיית עטרת תפארת, ביד-יהוה; וצניף מלוכה, בכף-אלוהייך. 
1 לא-ייאמר לך עוד עזובה, ולארצך לא-ייאמר עוד שממה--כי לך ייקרא חפצי-בה, ולארצך בעולה:  כי-חפץ יהוה בך, וארצך תיבעל. 
1 כי-יבעל בחור בתולה, יבעלוך בנייך; ומשוש חתן על-כלה, ישיש עלייך אלוהייך. 
1 על-חומותייך ירושלים, הפקדתי שומרים--כל-היום וכל-הלילה תמיד, לא יחשו; המזכירים, את-יהוה--אל-דומי, לכם. 
1 ואל-תיתנו דומי, לו:  עד-יכונן ועד-ישים את-ירושלים, תהילה--בארץ. 
1 נשבע יהוה בימינו, ובזרוע עוזו:  אם-אתן את-דגנך עוד מאכל, לאויבייך, ואם-ישתו בני-נכר תירושך, אשר יגעת בו. 
1 כי מאספיו יאכלוהו, והיללו את-יהוה; ומקבציו ישתוהו, בחצרות קודשי.  {ס} 1 עברו עברו בשערים, פנו דרך העם; סולו סולו המסילה סקלו מאבן, הרימו נס על-העמים. 
1 הנה יהוה, השמיע אל-קצה הארץ, אמרו לבת-ציון, הנה ישעך בא; הנה שכרו איתו, ופעולתו לפניו. 
1 וקראו להם עם-הקודש, גאולי יהוה; ולך ייקרא דרושה, עיר לא נעזבה.  {ס} 1 מי-זה בא מאדום, חמוץ בגדים מבוצרה, זה הדור בלבושו, צועה ברוב כוחו; אני מדבר בצדקה, רב להושיע. 
1 מדוע אדום, ללבושך; ובגדיך, כדורך בגת. 
1 פורה דרכתי לבדי, ומעמים אין-איש איתי, ואדרכם באפי, וארמסם בחמתי; ויז נצחם על-בגדיי, וכל-מלבושיי אגאלתי. 
1 כי יום נקם, בליבי; ושנת גאוליי, באה. 
1 ואביט ואין עוזר, ואשתומם ואין סומך; ותושע לי זרועי, וחמתי היא סמכתני. 
1 ואבוס עמים באפי, ואשכרם בחמתי; ואוריד לארץ, נצחם.  {ס} 1 חסדי יהוה אזכיר, תהילות יהוה, כעל, כול אשר-גמלנו יהוה; ורב-טוב לבית ישראל, אשר-גמלם כרחמיו וכרוב חסדיו. 
1 ויאמר אך-עמי המה, בנים לא ישקרו; ויהי להם, למושיע. 
1 בכל-צרתם לו צר, ומלאך פניו הושיעם--באהבתו ובחמלתו, הוא גאלם; וינטלם וינשאם, כל-ימי עולם. 
1 והמה מרו ועיצבו, את-רוח קודשו; וייהפך להם לאויב, הוא נלחם-בם. 
1 ויזכור ימי-עולם, משה עמו; איה המעלם מים, את רועי צאנו--איה השם בקרבו, את-רוח קודשו. 
1 מוליך לימין משה, זרוע תפארתו; בוקע מים מפניהם, לעשות לו שם עולם. 
1 מוליכם, בתהומות; כסוס במדבר, לא ייכשלו. 
1 כבהמה בבקעה תרד, רוח יהוה תניחנו--כן ניהגת עמך, לעשות לך שם תפארת. 
1 הבט משמיים וראה, מזבול קודשך ותפארתך:  איה קנאתך וגבורותיך, המון מעיך ורחמיך אליי התאפקו. 
1 כי-אתה אבינו--כי אברהם לא ידענו, וישראל לא יכירנו:  אתה יהוה אבינו, גואלנו מעולם שמך. 
1 למה תתענו יהוה מדרכיך, תקשיח ליבנו מיראתך; שוב למען עבדיך, שבטי נחלתך. 
1 למצער, ירשו עם-קודשך; צרינו, בוססו מקדשך. 
1 היינו, מעולם לא-משלת בם--לא-נקרא שמך, עליהם; לו-קרעת שמיים ירדת, מפניך הרים נזולו. 
1 כקדוח אש המסים, מים תבעה-אש, להודיע שמך, לצריך; מפניך, גויים ירגזו. 
1 בעשותך נוראות, לא נקווה; ירדת, מפניך הרים נזולו.  {ס} 1 ומעולם לא-שמעו, לא האזינו; עין לא-ראתה, אלוהים זולתך--יעשה, למחכה-לו. 
1 פגעת את-שש ועושה צדק, בדרכיך יזכרוך; הן-אתה קצפת ונחטא, בהם עולם וניוושע. 
1 ונהי כטמא כולנו, וכבגד עידים כל-צדקותינו; ונבל כעלה כולנו, ועוונינו כרוח יישאונו. 
1 ואין-קורא בשמך, מתעורר להחזיק בך:  כי-הסתרת פניך ממנו, ותמוגנו ביד-עווננו. 
1 ועתה יהוה, אבינו אתה; אנחנו החומר ואתה יוצרנו, ומעשה ידך כולנו. 
1 אל-תקצוף יהוה עד-מאוד, ואל-לעד תזכור עוון; הן הבט-נא, עמך כולנו. 
1 ערי קודשך, היו מדבר; ציון מדבר הייתה, ירושלים שממה. 
1 בית קודשנו ותפארתנו, אשר היללוך אבותינו--היה, לשריפת אש; וכל-מחמדינו, היה לחורבה. 
1 העל-אלה תתאפק, יהוה; תחשה ותעננו, עד-מאוד.  {פ} 1 נדרשתי ללא שאלו, נמצאתי ללא ביקשוני; אמרתי הנני הנני, אל-גוי לא-קורא בשמי. 
1 פירשתי ידיי כל-היום, אל-עם סורר--ההולכים הדרך לא-טוב, אחר מחשבותיהם. 
1 העם, המכעיסים אותי על-פניי--תמיד:  זובחים, בגנות, ומקטרים, על-הלבינים. 
1 היושבים, בקברים, ובנצורים, ילינו; האוכלים בשר החזיר, ומרק פיגולים כליהם. 
1 האומרים קרב אליך, אל-תיגש-בי כי קדשתיך; אלה עשן באפי, אש יוקדת כל-היום. 
1 הנה כתובה, לפניי:  לא אחשה כי אם-שילמתי, ושילמתי על-חיקם. 
1 עוונותיכם ועוונות אבותיכם יחדיו, אמר יהוה, אשר קיטרו על-ההרים, ועל-הגבעות חירפוני; ומדותי פעולתם ראשונה, אל-חיקם.  {ס} 1 כה אמר יהוה, כאשר יימצא התירוש באשכול, ואמר אל-תשחיתהו, כי ברכה בו--כן אעשה למען עבדיי, לבלתי השחית הכול. 
1 והוצאתי מיעקוב זרע, ומיהודה יורש הריי; וירשוה בחיריי, ועבדיי ישכנו-שמה. 
1 והיה השרון לנווה-צאן, ועמק עכור לרבץ בקר, לעמי, אשר דרשוני. 
1 ואתם עוזבי יהוה, השכחים את-הר קודשי--העורכים לגד שולחן, והממלאים למני ממסך. 
1 ומניתי אתכם לחרב, וכולכם לטבח תכרעו--יען קראתי ולא עניתם, דיברתי ולא שמעתם; ותעשו הרע בעיניי, ובאשר לא-חפצתי בחרתם.  {פ} 1 לכן כה-אמר אדוניי יהוה, הנה עבדיי יאכלו ואתם תרעבו--הנה עבדיי ישתו, ואתם תצמאו; הנה עבדיי ישמחו, ואתם תבושו. 
1 הנה עבדיי ירונו, מטוב לב; ואתם תצעקו מכאב לב, ומשבר רוח תיילילו. 
1 והנחתם שמכם לשבועה לבחיריי, והמיתך אדוניי יהוה; ולעבדיו יקרא, שם אחר. 
1 אשר המתברך בארץ, יתברך באלוהי אמן, והנשבע בארץ, יישבע באלוהי אמן:  כי נשכחו, הצרות הראשונות, וכי נסתרו, מעיניי. 
1 כי-הנני בורא שמיים חדשים, וארץ חדשה; ולא תיזכרנה הראשונות, ולא תעלינה על-לב. 
1 כי-אם-שישו וגילו עדי-עד, אשר אני בורא:  כי הנני בורא את-ירושלים גילה, ועמה משוש. 
1 וגלתי בירושלים, וששתי בעמי; ולא-יישמע בה עוד, קול בכי וקול זעקה. 
1 לא-יהיה משם עוד, עול ימים וזקן, אשר לא-ימלא, את-ימיו:  כי הנער, בן-מאה שנה ימות, והחוטא, בן-מאה שנה יקולל. 
1 ובנו בתים, וישבו; ונטעו כרמים, ואכלו פריים. 
1 לא יבנו ואחר יישב, לא ייטעו ואחר יאכל:  כי-כימי העץ ימי עמי, ומעשה ידיהם יבלו בחיריי. 
1 לא ייגעו לריק, ולא יילדו לבהלה:  כי זרע ברוכי יהוה, המה, וצאצאיהם, איתם. 
1 והיה טרם-יקראו, ואני אענה; עוד הם מדברים, ואני אשמע. 
1 זאב וטלה ירעו כאחד, ואריה כבקר יאכל-תבן, ונחש, עפר לחמו; לא-ירעו ולא-ישחיתו בכל-הר קודשי, אמר יהוה.  {ס} 1 כה, אמר יהוה, השמיים כיסאי, והארץ הדום רגליי; אי-זה בית אשר תבנו-לי, ואי-זה מקום מנוחתי. 
1 ואת-כל-אלה ידי עשתה, ויהיו כל-אלה נאום-יהוה; ואל-זה אביט--אל-עני ונכה-רוח, וחרד על-דברי. 
1 שוחט השור מכה-איש, זובח השה עורף כלב, מעלה מנחה דם-חזיר, מזכיר לבונה מברך אוון--גם-המה, בחרו בדרכיהם, ובשיקוציהם, נפשם חפצה. 
1 גם-אני אבחר בתעלוליהם, ומגורותם אביא להם--יען קראתי ואין עונה, דיברתי ולא שמעו; ויעשו הרע בעיניי, ובאשר לא-חפצתי בחרו.  {ס} 1 שמעו, דבר-יהוה, החרדים, אל-דברו; אמרו אחיכם שונאיכם מנדיכם, למען שמי יכבד יהוה--ונראה בשמחתכם, והם יבושו. 
1 קול שאון מעיר, קול מהיכל; קול יהוה, משלם גמול לאויביו. 
1 בטרם תחיל, ילדה; בטרם יבוא חבל לה, והמליטה זכר. 
1 מי-שמע כזאת, מי ראה כאלה--היוחל ארץ ביום אחד, אם-ייוולד גוי פעם אחת:  כי-חלה גם-ילדה ציון, את-בניה. 
1 האני אשביר ולא אוליד, יאמר יהוה; אם-אני המוליד ועצרתי, אמר אלוהייך.  {ס} 1 שמחו את-ירושלים וגילו בה, כל-אוהביה; שישו איתה משוש, כל-המתאבלים עליה. 
1 למען תינקו ושבעתם, משוד תנחומיה; למען תמוצו והתענגתם, מזיז כבודה.  {ס} 1 כי-כה אמר יהוה, הנני נוטה-אליה כנהר שלום וכנחל שוטף כבוד גויים--וינקתם; על-צד, תינשאו, ועל-ברכיים, תשועשעו. 
1 כאיש, אשר אימו תנחמנו--כן אנוכי אנחמכם, ובירושלים תנוחמו. 
1 וראיתם ושש ליבכם, ועצמותיכם כדשא תפרחנה; ונודעה יד-יהוה את-עבדיו, וזעם את-אויביו.  {ס} 1 כי-הנה יהוה באש יבוא, וכסופה מרכבותיו--להשיב בחמה אפו, וגערתו בלהבי-אש. 
1 כי באש יהוה נשפט, ובחרבו את-כל-בשר; ורבו, חללי יהוה. 
1 המתקדשים והמיטהרים אל-הגנות, אחר אחת בתווך, אוכלי בשר החזיר, והשקץ והעכבר--יחדיו יסופו, נאום-יהוה. 
1 ואנוכי, מעשיהם ומחשבותיהם--באה, לקבץ את-כל-הגויים והלשונות; ובאו, וראו את-כבודי. 
1 ושמתי בהם אות, ושילחתי מהם פליטים אל-הגויים תרשיש פול ולוד מושכי קשת--תובל ויוון:  האיים הרחוקים, אשר לא-שמעו את-שמעי ולא-ראו את-כבודי--והגידו את-כבודי, בגויים. 
1 והביאו את-כל-אחיכם מכל-הגויים מנחה ליהוה בסוסים וברכב ובצבים ובפרדים ובכרכרות, על הר קודשי ירושלים--אמר יהוה:  כאשר יביאו בני ישראל את-המנחה בכלי טהור, בית יהוה. 
1 וגם-מהם אקח לכוהנים ללויים, אמר יהוה. 
1 כי כאשר השמיים החדשים והארץ החדשה אשר אני עושה, עומדים לפניי--נאום-יהוה:  כן יעמוד זרעכם, ושמכם. 
1 והיה, מדי-חודש בחודשו, ומדי שבת, בשבתו; יבוא כל-בשר להשתחוות לפניי, אמר יהוה. 
1 ויצאו וראו--בפגרי האנשים, הפושעים בי:  כי תולעתם לא תמות, ואישם לא תכבה, והיו דיראון, לכל-בשר.  {ש}