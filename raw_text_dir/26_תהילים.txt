 1  אשרי האיש--    אשר לא הלך, בעצת רשעים;ובדרך חטאים, לא עמד,    ובמושב לצים, לא ישב.
1  כי אם בתורת יהוה, חפצו;    ובתורתו יהגה, יומם ולילה.
1  והיה--    כעץ, שתול על-פלגי-מים:אשר פרייו, ייתן בעיתו--ועלהו לא-ייבול;    וכול אשר-יעשה יצליח.
1  לא-כן הרשעים:    כי אם-כמוץ, אשר-תידפנו רוח.
1  על-כן, לא-יקומו רשעים--במשפט;    וחטאים, בעדת צדיקים.
1  כי-יודע יהוה, דרך צדיקים;    ודרך רשעים תאבד. 1  למה, רגשו גויים;    ולאומים, יהגו-ריק.
1  יתייצבו, מלכי-ארץ--    ורוזנים נוסדו-יחד:על-יהוה,    ועל-משיחו.
1  ננתקה, את-מוסרותימו;    ונשליכה ממנו עבותימו.
1  יושב בשמיים ישחק:    אדוניי, ילעג-למו.
1  אז ידבר אלימו באפו;    ובחרונו יבהלמו.
1  ואני, נסכתי מלכי:    על-ציון, הר-קודשי.
1  אספרה, אל-חוק:    יהוה, אמר אליי בני אתה--אני, היום ילדתיך.
1  שאל ממני--ואתנה גויים, נחלתך;    ואחוזתך, אפסי-ארץ.
1  תרועם, בשבט ברזל:    ככלי יוצר תנפצם.
1  ועתה, מלכים השכילו;    היווסרו, שופטי ארץ.
1  עבדו את-יהוה ביראה;    וגילו, ברעדה.
1  נשקו-בר, פן-יאנף ותאבדו דרך--    כי-יבער כמעט אפו:אשרי,    כל-חוסי בו. 1  מזמור לדויד:    בבורחו, מפני אבשלום בנו.
1  יהוה, מה-רבו צריי;    רבים, קמים עליי.
1  רבים, אומרים לנפשי:    אין ישועתה לו באלוהים סלה.
1  ואתה יהוה, מגן בעדי;    כבודי, ומרים ראשי.
1  קולי, אל-יהוה אקרא;    ויענני מהר קודשו סלה.
1  אני שכבתי, ואישנה;    הקיצותי--כי יהוה יסמכני.
1  לא-אירא, מרבבות עם--    אשר סביב, שתו עליי.
1  קומה יהוה, הושיעני אלוהיי--    כי-הכית את-כל-אויביי לחי;שיני רשעים    שיברת.
1  ליהוה הישועה;    על-עמך ברכתך סלה. 1  למנצח בנגינות, מזמור לדויד.
1  בקוראי, ענני אלוהי צדקי--בצר, הרחבת לי;    חונני, ושמע תפילתי.
1  בני איש, עד-מה כבודי לכלימה--תאהבון ריק;    תבקשו כזב סלה.
1  ודעו--כי-הפלה יהוה, חסיד לו;    יהוה ישמע, בקוראי אליו.
1  רגזו, ואל-תחטאו:    אמרו בלבבכם, על-משכבכם; ודומו סלה.
1  זבחו זבחי-צדק;    ובטחו, אל-יהוה.
1  רבים אומרים, מי-יראנו-טוב:    נסה עלינו, אור פניך יהוה.
1  נתת שמחה בליבי;    מעת דגנם ותירושם רבו.
1  בשלום יחדיו, אשכבה ואישן:    כי-אתה יהוה לבדד; לבטח, תושיבני. 1  למנצח אל-הנחילות,    מזמור לדויד.
1  אמריי האזינה יהוה;    בינה הגיגי.
1  הקשיבה, לקול שוועי--מלכי ואלוהיי:    כי-אליך, אתפלל.
1  יהוה--בוקר, תשמע קולי;    בוקר אערוך-לך, ואצפה.
1  כי, לא אל חפץ רשע אתה:    לא יגורך רע.
1  לא-יתייצבו הוללים, לנגד עיניך;    שנאת, כל-פועלי אוון.
1  תאבד, דוברי כזב:    איש-דמים ומרמה, יתעב יהוה.
1  ואני--ברוב חסדך, אבוא ביתך;    אשתחווה אל-היכל-קודשך, ביראתך.
1  יהוה, נחני בצדקתך--למען שורריי;    הישר לפניי דרכך.
1  כי אין בפיהו, נכונה--קרבם הוות:    קבר-פתוח גרונם; לשונם, יחליקון.
1  האשימם, אלוהים--    ייפלו, ממועצותיהם:ברוב פשעיהם, הדיחמו--    כי-מרו בך.
1  וישמחו כל-חוסי בך, לעולם ירננו--    ותסך עלימו;ויעלצו בך,    אוהבי שמך.
1  כי-אתה, תברך צדיק:    יהוה--כצינה, רצון תעטרנו. 1  למנצח בנגינות, על-השמינית;    מזמור לדויד.
1  יהוה, אל-באפך תוכיחני;    ואל-בחמתך תייסרני.
1  חונני יהוה, כי אומלל-אני:    רפאני יהוה--כי נבהלו עצמיי.
1  ונפשי, נבהלה מאוד;    ואתה יהוה, עד-מתיי.
1  שובה יהוה, חלצה נפשי;    הושיעני, למען חסדך.
1  כי אין במוות זכרך;    בשאול, מי יודה-לך.
1  יגעתי, באנחתי--אשחה בכל-לילה, מיטתי;    בדמעתי, ערשי אמסה.
1  עששה מכעס עיני;    עתקה, בכל-צורריי.
1  סורו ממני, כל-פועלי אוון:    כי-שמע יהוה, קול בכיי.
1  שמע יהוה, תחינתי;    יהוה, תפילתי ייקח.
1  יבושו, וייבהלו מאוד--כל-אויביי;    ישובו, יבושו רגע. 1  שיגיון, לדויד:    אשר-שר ליהוה--על-דברי-כוש, בן-ימיני.
1  יהוה אלוהיי, בך חסיתי;    הושיעני מכל-רודפיי, והצילני.
1  פן-יטרוף כאריה נפשי;    פורק, ואין מציל.
1  יהוה אלוהיי, אם-עשיתי זאת;    אם-יש-עוול בכפיי.
1  אם-גמלתי, שולמי רע;    ואחלצה צוררי ריקם.
1  ירדוף אויב נפשי, וישג--וירמוס לארץ חיי;    וכבודי, לעפר ישכן סלה.
1  קומה יהוה, באפך--הינשא, בעברות צורריי;    ועורה אליי, משפט ציווית.
1  ועדת לאומים, תסובבך;    ועליה, למרום שובה.
1  יהוה, ידין עמים:    שופטני יהוה; כצדקי וכתומי עליי.
1  יגמור נא רע, רשעים--    ותכונן צדיק;ובוחן ליבות, וכליות--    אלוהים צדיק.
1  מגיני על-אלוהים;    מושיע, ישרי-לב.
1  אלוהים, שופט צדיק;    ואל, זועם בכל-יום.
1  אם-לא ישוב, חרבו ילטוש;    קשתו דרך, ויכוננהא.
1  ולו, הכין כלי מוות;    חיציו, לדולקים יפעל.
1  הנה יחבל-אוון;    והרה עמל, וילד שקר.
1  בור כרה, ויחפרהו;    וייפול, בשחת יפעל.
1  ישוב עמלו בראשו;    ועל קודקודו, חמסו יירד.
1  אודה יהוה כצדקו;    ואזמרה, שם-יהוה עליון. 1  למנצח על-הגיתית,    מזמור לדויד.
1  יהוה אדונינו--    מה-אדיר שמך, בכל-הארץ;אשר תנה הודך,    על-השמיים.
1  מפי עוללים, ויונקים--    ייסדת-עוז:למען צורריך;    להשבית אויב, ומתנקם.
1  כי-אראה שמיך,    מעשה אצבעותיך--ירח וכוכבים,    אשר כוננת.
1  מה-אנוש כי-תזכרנו;    ובן-אדם, כי תפקדנו.
1  ותחסרהו מעט, מאלוהים;    וכבוד והדר תעטרהו.
1  תמשילהו, במעשי ידיך;    כול, שתה תחת-רגליו.
1  צונה ואלפים כולם;    וגם, בהמות שדיי.
1  ציפור שמיים, ודגי הים;    עובר, אורחות ימים.
1  יהוה אדונינו:    מה-אדיר שמך, בכל-הארץ. 1  למנצח, על-מות לבן;    מזמור לדויד.
1  אודה יהוה, בכל-ליבי;    אספרה, כל-נפלאותיך.
1  אשמחה ואעלצה בך;    אזמרה שמך עליון.
1  בשוב-אויביי אחור;    ייכשלו ויאבדו, מפניך.
1  כי-עשית, משפטי ודיני;    ישבת לכיסא, שופט צדק.
1  גערת גויים, איבדת רשע;    שמם מחית, לעולם ועד.
1  האויב, תמו חורבות--לנצח;    וערים נתשת--אבד זכרם המה.
1  ויהוה, לעולם יישב;    כונן למשפט כיסאו.
1  והוא, ישפוט-תבל בצדק;    ידין לאומים, במישרים.
1  ויהי יהוה משגב לדך;    משגב, לעיתות בצרה.
1  ויבטחו בך, יודעי שמך:    כי לא-עזבת דורשיך יהוה.
1  זמרו--ליהוה, יושב ציון;    הגידו בעמים, עלילותיו.
1  כי-דורש דמים, אותם זכר;    לא-שכח, צעקת ענווים.
1  חוננני יהוה--ראה עוניי, משונאיי;    מרוממי, משערי מוות.
1  למען אספרה, כל-תהילתך:    בשערי בת-ציון--אגילה, בישועתך.
1  טבעו גויים, בשחת עשו;    ברשת-זו טמנו, נלכדה רגלם.
1  נודע, יהוה--משפט עשה:    בפועל כפיו, נוקש רשע; היגיון סלה.
1  ישובו רשעים לשאולה:    כל-גויים, שכחי אלוהים.
1  כי לא לנצח, יישכח אביון;    תקוות עניים, תאבד לעד.
1  קומה יהוה, אל-יעוז אנוש;    יישפטו גויים, על-פניך.
1  שיתה יהוה, מורה--להם:    יידעו גויים--אנוש המה סלה. 1  למה יהוה, תעמוד ברחוק;    תעלים, לעיתות בצרה.
1  בגאוות רשע, ידלק עני;    ייתפשו, במזימות זו חשבו.
1  כי-הילל רשע, על-תאוות נפשו;    ובוצע בירך, ניאץ יהוה.
1  רשע--כגובה אפו, בל-ידרוש;    אין אלוהים, כל-מזימותיו.
1  יחילו דרכיו, בכל-עת--מרום משפטיך, מנגדו;    כל-צורריו, יפיח בהם.
1  אמר בליבו, בל-אמוט;    לדור ודור, אשר לא-ברע.
1  אלה, פיהו מלא--ומרמות ותוך;    תחת לשונו, עמל ואוון.
1  יישב, במארב חצרים--במסתרים, יהרוג נקי;    עיניו, לחלכה יצפונו.
1  יארוב במסתר, כאריה בסוכו--    יארוב, לחטוף עני;יחטוף עני,    במושכו ברשתו.
1  ידכה ישוח;    ונפל בעצומיו, חיל כאים.
1  אמר בליבו, שכח אל;    הסתיר פניו, בל-ראה לנצח.
1  קומה יהוה--אל, נשא ידך;    אל-תשכח ענווים.
1  על-מה, ניאץ רשע אלוהים;    אמר בליבו, לא תדרוש.
1  ראית, כי-אתה עמל וכעס תביט--    לתת בידך:עליך, יעזוב חלכה;    יתום, אתה היית עוזר.
1  שבור, זרוע רשע;    ורע, תדרוש-רשעו בל-תמצא.
1  יהוה מלך, עולם ועד;    אבדו גויים, מארצו.
1  תאוות ענווים שמעת יהוה;    תכין ליבם, תקשיב אוזנך.
1  לשפוט יתום, ודך:    בל-יוסיף עוד--לערוץ אנוש, מן-הארץ. 1  למנצח, לדויד:ביהוה, חסיתי--איך, תאמרו לנפשי;    נודי, הרכם ציפור.
1  כי הנה הרשעים, ידרכון קשת,    כוננו חיצם על-יתר--לירות במו-אופל,    לישרי-לב.
1  כי השתות, ייהרסון--    צדיק, מה-פעל.
1  יהוה, בהיכל קודשו--    יהוה, בשמיים כיסאו:עיניו יחזו--    עפעפיו יבחנו, בני אדם.
1  יהוה, צדיק יבחן:    ורשע, ואוהב חמס--שנאה נפשו.
1  ימטר על-רשעים, פחים:    אש וגופרית, ורוח זלעפות--מנת כוסם.
1  כי-צדיק יהוה, צדקות אהב;    ישר, יחזו פנימו. 1  למנצח על-השמינית,    מזמור לדויד.
1  הושיעה יהוה, כי-גמר חסיד:    כי-פסו אמונים, מבני אדם.
1  שוא, ידברו--איש את-ריעהו:    שפת חלקות--בלב ולב ידברו.
1  יכרת יהוה, כל-שפתי חלקות--    לשון, מדברת גדולות.
1  אשר אמרו, ללשוננו נגביר--שפתינו איתנו:    מי אדון לנו.
1  משוד עניים,    מאנקת אביונים:עתה אקום, יאמר יהוה;    אשית בישע, יפיח לו.
1  אמרות יהוה,    אמרות טהורות:כסף צרוף, בעליל לארץ;    מזוקק, שבעתיים.
1  אתה-יהוה תשמרם;    תיצרנו, מן-הדור זו לעולם.
1  סביב, רשעים יתהלכון;    כרום זולות, לבני אדם. 1  למנצח, מזמור לדויד.
1  עד-אנה יהוה, תשכחני נצח;    עד-אנה, תסתיר את-פניך ממני.
1  עד-אנה אשית עצות, בנפשי--    יגון בלבבי יומם;עד-אנה,    ירום אויבי עליי.
1  הביטה ענני, יהוה אלוהיי;    האירה עיניי, פן-אישן המוות.
1  פן-יאמר אויבי יכולתיו;    צריי יגילו, כי אמוט.
1  ואני, בחסדך בטחתי--    יגל ליבי, בישועתך:אשירה ליהוה,    כי גמל עליי. 1  למנצח, לדויד:אמר נבל בליבו,    אין אלוהים;השחיתו, התעיבו עלילה--    אין עושה-טוב.
1  יהוה--    משמיים, השקיף על-בני-אדם:לראות, היש משכיל--    דורש, את-אלוהים.
1  הכול סר, יחדיו נאלחו:    אין עושה-טוב--אין, גם-אחד.
1  הלוא ידעו, כל-פועלי-אוון:    אוכלי עמי, אכלו לחם; יהוה, לא קראו.
1  שם, פחדו פחד:    כי-אלוהים, בדור צדיק.
1  עצת-עני תבישו:    כי יהוה מחסהו.
1  מי ייתן מציון,    ישועת ישראל:בשוב יהוה, שבות עמו;    יגל יעקוב, ישמח ישראל. 1  מזמור, לדויד:    יהוה, מי-יגור באוהלך; מי-ישכון, בהר קודשך.
1  הולך תמים, ופועל צדק;    ודובר אמת, בלבבו.
1  לא-רגל, על-לשונו--לא-עשה לריעהו רעה;    וחרפה, לא-נשא על-קרובו.
1  נבזה, בעיניו נמאס--    ואת-יראי יהוה יכבד;נשבע להרע,    ולא ימיר.
1  כספו, לא-נתן בנשך--    ושוחד על-נקי, לא לקח:עושה-אלה--    לא יימוט לעולם. 1  מכתם לדויד:    שומרני אל, כי-חסיתי בך.
1  אמרת ליהוה, אדוניי אתה;    טובתי, בל-עליך.
1  לקדושים, אשר-בארץ המה;    ואדירי, כל-חפצי-בם.
1  ירבו עצבותם,    אחר מהרו:בל-אסיך נסכיהם מדם;    ובל-אשא את-שמותם, על-שפתיי.
1  יהוה, מנת-חלקי וכוסי--    אתה, תומיך גורלי.
1  חבלים נפלו-לי, בנעימים;    אף-נחלת, שפרה עליי.
1  אברך--את-יהוה, אשר יעצני;    אף-לילות, ייסרוני כליותיי.
1  שיוויתי יהוה לנגדי תמיד:    כי מימיני, בל-אמוט.
1  לכן, שמח ליבי--ויגל כבודי;    אף-בשרי, ישכון לבטח.
1  כי, לא-תעזוב נפשי לשאול;    לא-תיתן חסידך, לראות שחת.
1  תודיעני,    אורח חיים:שובע שמחות, את-פניך;    נעימות בימינך נצח. 1  תפילה, לדויד:שמעה יהוה, צדק--    הקשיבה רינתי, האזינה תפילתי;בלא,    שפתי מרמה.
1  מלפניך, משפטי ייצא;    עיניך, תחזינה מישרים.
1  בחנת ליבי, פקדת לילה--    צרפתני בל-תמצא;זמותי,    בל-יעבור-פי.
1  לפעולות אדם, בדבר שפתיך--    אני שמרתי, אורחות פריץ.
1  תמוך אשוריי, במעגלותיך;    בל-נמוטו פעמיי.
1  אני-קראתיך כי-תענני אל;    הט-אוזנך לי, שמע אמרתי.
1  הפלה חסדיך, מושיע חוסים--    ממתקוממים, בימינך.
1  שומרני, כאישון בת-עין;    בצל כנפיך, תסתירני.
1  מפני רשעים, זו שדוני;    אויביי בנפש, יקיפו עליי.
1  חלבמו סגרו;    פימו, דיברו בגאות.
1  אשורינו, עתה סבבונו;    עיניהם ישיתו, לנטות בארץ.
1  דמיונו--כאריה, יכסוף לטרוף;    וככפיר, יושב במסתרים.
1  קומה יהוה--    קדמה פניו, הכריעהו;פלטה נפשי,    מרשע חרבך.
1  ממתים ידך יהוה,    ממתים מחלד--חלקם בחיים,    וצפונך תמלא בטנם:ישבעו בנים--    והניחו יתרם, לעולליהם.
1  אני--בצדק, אחזה פניך;    אשבעה בהקיץ, תמונתך. 1  למנצח, לעבד יהוה--לדויד:אשר דיבר, ליהוה,    את-דברי, השירה הזאת--ביום הציל-יהוה אותו מכף כל-אויביו,    ומיד שאול.
1  ויאמר--    ארחמך יהוה חזקי.
1  יהוה, סלעי ומצודתי--    ומפלטי:אלי צורי, אחסה-בו;    מגיני וקרן-ישעי, משגבי.
1  מהולל, אקרא יהוה;    ומן-אויביי, איוושע.
1  אפפוני חבלי-מוות;    ונחלי בלייעל יבעתוני.
1  חבלי שאול סבבוני;    קידמוני, מוקשי מוות.
1  בצר-לי, אקרא יהוה--    ואל-אלוהיי אשווע:ישמע מהיכלו קולי;    ושוועתי, לפניו תבוא באוזניו.
1  ותגעש ותרעש, הארץ--    ומוסדי הרים ירגזו;ויתגעשו,    כי-חרה לו.
1  עלה עשן, באפו--    ואש-מפיו תאכל;גחלים,    בערו ממנו.
1  ויט שמיים, ויירד;    וערפל, תחת רגליו.
1  וירכב על-כרוב, ויעוף;    ויידא, על-כנפי-רוח.
1  ישת חושך, סתרו--    סביבותיו סוכתו;חשכת-מים,    עבי שחקים.
1  מנוגה, נגדו:    עביו עברו--ברד, וגחלי-אש.
1  וירעם בשמיים, יהוה--ועליון, ייתן קולו;    ברד, וגחלי-אש.
1  וישלח חיציו, ויפיצם;    וברקים רב, ויהומם.
1  וייראו, אפיקי מים,    וייגלו, מוסדות תבל:מגערתך יהוה--    מנשמת, רוח אפך.
1  ישלח ממרום, ייקחני;    ימשני, ממים רבים.
1  יצילני, מאויבי עז;    ומשונאיי, כי-אמצו ממני.
1  יקדמוני ביום-אידי;    ויהי-יהוה למשען לי.
1  ויוציאני למרחב;    יחלצני, כי חפץ בי.
1  יגמלני יהוה כצדקי;    כבור ידיי, ישיב לי.
1  כי-שמרתי, דרכי יהוה;    ולא-רשעתי, מאלוהיי.
1  כי כל-משפטיו לנגדי;    וחוקותיו, לא-אסיר מני.
1  ואהי תמים עימו;    ואשתמר, מעווני.
1  וישב-יהוה לי כצדקי;    כבור ידיי, לנגד עיניו.
1  עם-חסיד תתחסד;    עם-גבר תמים, תיתמם.
1  עם-נבר תתברר;    ועם-עיקש, תתפתל.
1  כי-אתה, עם-עני תושיע;    ועיניים רמות תשפיל.
1  כי-אתה, תאיר נרי;    יהוה אלוהיי, יגיה חושכי.
1  כי-בך, ארוץ גדוד;    ובאלוהיי, אדלג-שור.
1  האל,    תמים דרכו:אמרת-יהוה צרופה;    מגן הוא, לכול החוסים בו.
1  כי מי אלוה, מבלעדי יהוה;    ומי צור, זולתי אלוהינו.
1  האל, המאזרני חיל;    וייתן תמים דרכי.
1  משווה רגליי, כאיילות;    ועל במותיי, יעמידני.
1  מלמד ידיי, למלחמה;    וניחתה קשת-נחושה, זרועותיי.
1  ותיתן-לי, מגן ישעך:    וימינך תסעדני; וענוותך תרבני.
1  תרחיב צעדי תחתיי;    ולא מעדו, קרסוליי.
1  ארדוף אויביי, ואשיגם;    ולא-אשוב, עד-כלותם.
1  אמחצם, ולא-יוכלו קום;    ייפלו, תחת רגליי.
1  ותאזרני חיל, למלחמה;    תכריע קמיי תחתיי.
1  ואויביי, נתת לי עורף;    ומשנאיי, אצמיתם.
1  ישוועו ואין-מושיע;    על-יהוה, ולא ענם.
1  ואשחקם, כעפר על-פני-רוח;    כטיט חוצות אריקם.
1  תפלטני, מריבי-עם:    תשימני, לראש גויים; עם לא-ידעתי יעבדוני.
1  לשמע אוזן, יישמעו לי;    בני-נכר, יכחשו-לי.
1  בני-נכר ייבולו;    ויחרגו, ממסגרותיהם.
1  חי-יהוה, וברוך צורי;    וירום, אלוהי ישעי.
1  האל--הנותן נקמות לי;    וידבר עמים תחתיי.
1  מפלטי, מאויביי:    אף מן-קמיי, תרוממני; מאיש חמס, תצילני.
1  על-כן, אודך בגויים יהוה;    ולשמך אזמרה.
1  מגדיל,    ישועות מלכו:ועושה חסד, למשיחו--לדויד ולזרעו;    עד-עולם. 1  למנצח, מזמור לדויד.
1  השמיים, מספרים כבוד-אל;    ומעשה ידיו, מגיד הרקיע.
1  יום ליום, יביע אומר;    ולילה ללילה, יחווה-דעת.
1  אין-אומר, ואין דברים:    בלי, נשמע קולם.
1  בכל-הארץ, יצא קוום,    ובקצה תבל, מיליהם;לשמש,    שם-אוהל בהם.
1  והוא--כחתן, יוצא מחופתו;    ישיש כגיבור, לרוץ אורח.
1  מקצה השמיים, מוצאו--ותקופתו על-קצותם;    ואין נסתר, מחמתו.
1  תורת יהוה תמימה, משיבת נפש;    עדות יהוה נאמנה, מחכימת פתי.
1  פיקודי יהוה ישרים, משמחי-לב;    מצות יהוה ברה, מאירת עיניים.
1  יראת יהוה, טהורה--עומדת לעד:    משפטי-יהוה אמת; צדקו יחדיו.
1  הנחמדים--מזהב, ומפז רב;    ומתוקים מדבש, ונופת צופים.
1  גם-עבדך, נזהר בהם;    בשומרם, עקב רב.
1  שגיאות מי-יבין;    מנסתרות נקני.
1  גם מזדים, חשוך עבדך--    אל-ימשלו-בי אז איתם;וניקיתי,    מפשע רב.
1  יהיו לרצון אמרי-פי, והגיון ליבי    לפניך:יהוה,    צורי וגואלי. 1  למנצח, מזמור לדויד.
1  יענך יהוה, ביום צרה;    ישגבך, שם אלוהי יעקוב.
1  ישלח-עזרך מקודש;    ומציון, יסעדך.
1  יזכור כל-מנחותיך;    ועולתך ידשנה סלה.
1  ייתן-לך כלבבך;    וכל-עצתך ימלא.
1  נרננה, בישועתך--    ובשם-אלוהינו נדגול;ימלא יהוה,    כל-משאלותיך.
1  עתה ידעתי--    כי הושיע יהוה, משיחו:יענהו, משמי קודשו--    בגבורות, ישע ימינו.
1  אלה ברכב,    ואלה בסוסים;ואנחנו,    בשם-יהוה אלוהינו נזכיר.
1  המה, כרעו ונפלו;    ואנחנו קמנו, ונתעודד.
1  יהוה הושיעה:    המלך, יעננו ביום-קוראנו. 1  למנצח, מזמור לדויד.
1  יהוה, בעוזך ישמח-מלך;    ובישועתך, מה-יגל מאוד.
1  תאוות ליבו, נתת לו;    וארשת שפתיו, בל-מנעת סלה.
1  כי-תקדמנו, ברכות טוב;    תשית לראשו, עטרת פז.
1  חיים, שאל ממך--נתת לו;    אורך ימים, עולם ועד.
1  גדול כבודו, בישועתך;    הוד והדר, תשווה עליו.
1  כי-תשיתהו ברכות לעד;    תחדהו בשמחה, את-פניך.
1  כי-המלך, בוטח ביהוה;    ובחסד עליון, בל-יימוט.
1  תמצא ידך, לכל-אויביך;    ימינך, תמצא שונאיך.
1  תשיתמו, כתנור אש--    לעת פניך:יהוה, באפו יבלעם;    ותאכלם אש.
1  פריימו, מארץ תאבד;    וזרעם, מבני אדם.
1  כי-נטו עליך רעה;    חשבו מזימה, בל-יוכלו.
1  כי, תשיתמו שכם;    במיתריך, תכונן על-פניהם.
1  רומה יהוה בעוזך;    נשירה ונזמרה, גבורתך. 1  למנצח, על-איילת השחר;    מזמור לדויד.
1  אלי אלי, למה עזבתני;    רחוק מישועתי, דברי שאגתי.
1  אלוהיי--אקרא יומם, ולא תענה;    ולילה, ולא-דומייה לי.
1  ואתה קדוש--    יושב, תהילות ישראל.
1  בך, בטחו אבותינו;    בטחו, ותפלטמו.
1  אליך זעקו ונמלטו;    בך בטחו ולא-בושו.
1  ואנוכי תולעת ולא-איש;    חרפת אדם, ובזוי עם.
1  כל-רואיי, ילעיגו לי;    יפטירו בשפה, יניעו ראש.
1  גול אל-יהוה יפלטהו;    יצילהו, כי חפץ בו.
1  כי-אתה גוחי מבטן;    מבטיחי, על-שדי אימי.
1  עליך, הושלכתי מרחם;    מבטן אימי, אלי אתה.
1  אל-תרחק ממני, כי-צרה קרובה:    כי-אין עוזר.
1  סבבוני, פרים רבים;    אבירי בשן כיתרוני.
1  פצו עליי פיהם;    אריה, טורף ושואג.
1  כמים נשפכתי--    והתפרדו, כל-עצמותיי:היה ליבי, כדונג;    נמס, בתוך מעיי.
1  יבש כחרש, כוחי, ולשוני, מודבק מלקוחיי;    ולעפר-מוות תשפתני.
1  כי סבבוני, כלבים:    עדת מרעים, הקיפוני; כארי, ידיי ורגליי.
1  אספר כל-עצמותיי;    המה יביטו, יראו-בי.
1  יחלקו בגדיי להם;    ועל-לבושי, יפילו גורל.
1  ואתה יהוה, אל-תרחק;    איילותי, לעזרתי חושה.
1  הצילה מחרב נפשי;    מיד-כלב, יחידתי.
1  הושיעני, מפי אריה;    ומקרני רימים עניתני.
1  אספרה שמך לאחיי;    בתוך קהל אהללך.
1  יראי יהוה, הללוהו--    כל-זרע יעקוב כבדוהו;וגורו ממנו,    כל-זרע ישראל.
1  כי לא-בזה ולא שיקץ, ענות עני--    ולא-הסתיר פניו ממנו;ובשוועו אליו    שמע.
1  מאיתך, תהילתי:    בקהל רב--נדריי אשלם, נגד יראיו.
1  יאכלו ענווים, וישבעו--    יהללו יהוה, דורשיו;יחי לבבכם    לעד.
1  יזכרו, וישובו אל-יהוה--    כל-אפסי-ארץ;וישתחוו לפניך,    כל-משפחות גויים.
1  כי ליהוה, המלוכה;    ומושל, בגויים.
1  אכלו וישתחוו, כל-דשני-ארץ--    לפניו יכרעו, כל-יורדי עפר;ונפשו,    לא חייה.
1  זרע יעבדנו;    יסופר לאדוניי לדור.
1  יבואו, ויגידו צדקתו:    לעם נולד, כי עשה. 1  מזמור לדויד:    יהוה רועי, לא אחסר.
1  בנאות דשא, ירביצני;    על-מי מנוחות ינהלני.
1  נפשי ישובב;    ינחני במעגלי-צדק, למען שמו.
1  גם כי-אלך בגיא צלמוות, לא-אירא רע--    כי-אתה עימדי;שבטך ומשענתך,    המה ינחמוני.
1  תערוך לפניי, שולחן--    נגד צורריי;דישנת בשמן ראשי,    כוסי רוויה.
1  אך, טוב וחסד ירדפוני--    כל-ימי חיי;ושבתי בבית-יהוה,    לאורך ימים. 1  לדויד, מזמור:ליהוה, הארץ ומלואה;    תבל, ויושבי בה.
1  כי-הוא, על-ימים יסדה;    ועל-נהרות, יכוננהא.
1  מי-יעלה בהר-יהוה;    ומי-יקום, במקום קודשו.
1  נקי כפיים,    ובר-לבב:אשר לא-נשא לשוא נפשי;    ולא נשבע למרמה.
1  יישא ברכה, מאת יהוה;    וצדקה, מאלוהי ישעו.
1  זה, דור דורשיו;    מבקשי פניך יעקוב סלה.
1  שאו שערים, ראשיכם,    והינשאו, פתחי עולם;ויבוא,    מלך הכבוד.
1  מי זה,    מלך הכבוד:יהוה, עיזוז וגיבור;    יהוה, גיבור מלחמה.
1  שאו שערים, ראשיכם,    ושאו, פתחי עולם;ויבוא,    מלך הכבוד.
1  מי הוא זה,    מלך הכבוד:יהוה צבאות--    הוא מלך הכבוד סלה. 1  לדויד:    אליך יהוה, נפשי אשא.
1  אלוהיי--בך בטחתי, אל-אבושה;    אל-יעלצו אויביי לי.
1  גם כל-קוויך, לא יבושו;    יבושו, הבוגדים ריקם.
1  דרכיך יהוה, הודיעני;    אורחותיך למדני.
1  הדריכני באמיתך, ולמדני--    כי-אתה, אלוהי ישעי;אותך קיוויתי,    כל-היום.
1  זכור-רחמיך יהוה, וחסדיך:    כי מעולם המה.
1  חטאות נעוריי, ופשעיי--    אל-תזכור:כחסדך זכור-לי-אתה--    למען טובך יהוה.
1  טוב-וישר יהוה;    על-כן יורה חטאים בדרך.
1  ידרך ענווים, במשפט;    וילמד ענווים דרכו.
1  כל-אורחות יהוה, חסד ואמת--    לנוצרי בריתו, ועדותיו.
1  למען-שמך יהוה;    וסלחת לעווני, כי רב-הוא.
1  מי-זה האיש, ירא יהוה--    יורנו, בדרך יבחר.
1  נפשו, בטוב תלין;    וזרעו, יירש ארץ.
1  סוד יהוה, ליראיו;    ובריתו, להודיעם.
1  עיניי תמיד, אל-יהוה:    כי הוא-יוציא מרשת רגליי.
1  פנה-אליי וחונני:    כי-יחיד ועני אני.
1  צרות לבבי הרחיבו;    ממצוקותיי, הוציאני.
1  ראה עוניי, ועמלי;    ושא, לכל-חטאותיי.
1  ראה-אויביי כי-רבו;    ושנאת חמס שנאוני.
1  שומרה נפשי, והצילני;    אל-אבוש, כי-חסיתי בך.
1  תום-ויושר ייצרוני:    כי, קיוויתיך.
1  פדה אלוהים, את-ישראל--    מכול, צרותיו. 1  לדויד:  שופטני יהוה--    כי-אני, בתומי הלכתי;וביהוה בטחתי,    לא אמעד.
1  בחנני יהוה ונסני;    צורפה כליותיי וליבי.
1  כי-חסדך, לנגד עיניי;    והתהלכתי, באמיתך.
1  לא-ישבתי, עם-מתי-שוא;    ועם נעלמים, לא אבוא.
1  שנאתי, קהל מרעים;    ועם-רשעים, לא אשב.
1  ארחץ בניקיון כפיי;    ואסובבה את-מזבחך יהוה.
1  לשמיע, בקול תודה;    ולספר, כל-נפלאותיך.
1  יהוה--אהבתי, מעון ביתך;    ומקום, משכן כבודך.
1  אל-תאסוף עם-חטאים נפשי;    ועם-אנשי דמים חיי.
1  אשר-בידיהם זימה;    וימינם, מלאה שוחד.
1  ואני, בתומי אלך;    פדני וחונני.
1  רגלי, עמדה במישור;    במקהלים, אברך יהוה. 1  לדויד:    יהוה, אורי וישעי--ממי אירא;יהוה מעוז-חיי,    ממי אפחד.
1  בקרוב עליי, מרעים--    לאכול את-בשרי:צריי ואויביי לי;    המה כשלו ונפלו.
1  אם-תחנה עליי, מחנה--    לא-יירא ליבי:אם-תקום עליי, מלחמה--    בזאת, אני בוטח.
1  אחת, שאלתי מאת-יהוה--    אותה אבקש:שבתי בבית-יהוה,    כל-ימי חיי;לחזות בנועם-יהוה,    ולבקר בהיכלו.
1  כי יצפנני, בסוכו--    ביום רעה:יסתירני, בסתר אוהלו;    בצור, ירוממני.
1  ועתה ירום ראשי, על אויביי סביבותיי,    ואזבחה באוהלו, זבחי תרועה;אשירה ואזמרה,    ליהוה.
1  שמע-יהוה קולי אקרא;    וחונני וענני.
1  לך, אמר ליבי--בקשו פניי;    את-פניך יהוה אבקש.
1  אל-תסתר פניך, ממני--    אל תט-באף, עבדך:עזרתי היית;    אל-תיטשני ואל-תעזבני, אלוהי ישעי.
1  כי-אבי ואימי עזבוני;    ויהוה יאספני.
1  הורני יהוה, דרכך:    ונחני, באורח מישור--למען, שורריי.
1  אל-תיתנני, בנפש צריי:    כי קמו-בי עדי-שקר, ויפח חמס.
1  לולא--האמנתי, לראות בטוב-יהוה:    בארץ חיים.
1  קווה, אל-יהוה:    חזק, ויאמץ ליבך; וקווה, אל-יהוה. 1  לדויד, אליך יהוה אקרא--    צורי, אל-תחרש ממני:פן-תחשה ממני;    ונמשלתי, עם-יורדי בור.
1  שמע קול תחנוניי,    בשוועי אליך;בנושאי ידיי,    אל-דביר קודשך.
1  אל-תמשכני עם-רשעים,    ועם-פועלי-אוון:דוברי שלום, עם-ריעיהם;    ורעה, בלבבם.
1  תן-להם כפועלם,    וכרוע מעלליהם:כמעשה ידיהם, תן להם;    השב גמולם להם.
1  כי לא יבינו, אל-פעולות יהוה--    ואל-מעשה ידיו;יהרסם,    ולא יבנם.
1  ברוך יהוה:    כי-שמע, קול תחנוניי.
1  יהוה, עוזי ומגיני--    בו בטח ליבי, ונעזרתי:ויעלוז ליבי;    ומשירי אהודנו.
1  יהוה עוז-למו;    ומעוז ישועות משיחו הוא.
1  הושיעה, את-עמך--    וברך את-נחלתך;ורעם ונשאם,    עד-העולם. 1  מזמור, לדויד:    הבו ליהוה, בני אלים; הבו ליהוה, כבוד ועוז.
1  הבו ליהוה, כבוד שמו;    השתחוו ליהוה, בהדרת-קודש.
1  קול יהוה,    על-המים:אל-הכבוד הרעים;    יהוה, על-מים רבים.
1  קול-יהוה בכוח;    קול יהוה, בהדר.
1  קול יהוה, שובר ארזים;    וישבר יהוה, את-ארזי הלבנון.
1  וירקידם כמו-עגל;    לבנון ושריון, כמו בן-ראמים.
1  קול-יהוה חוצב;    להבות אש.
1  קול יהוה, יחיל מדבר;    יחיל יהוה, מדבר קדש.
1  קול יהוה, יחולל איילות--    ויחשוף יערות:ובהיכלו--    כולו, אומר כבוד.
1  יהוה, למבול ישב;    ויישב יהוה, מלך לעולם.
1  יהוה--עוז, לעמו ייתן;    יהוה, יברך את-עמו בשלום. 1  מזמור:  שיר-חנוכת הבית לדויד.
1  ארוממך יהוה, כי דיליתני;    ולא-שימחת אויביי לי.
1  יהוה אלוהיי--    שיוועתי אליך, ותרפאני.
1  יהוה--העלית מן-שאול נפשי;    חייתני, מיורדי-בור.
1  זמרו ליהוה חסידיו;    והודו, לזכר קודשו.
1  כי רגע, באפו--    חיים ברצונו:בערב, ילין בכי;    ולבוקר רינה.
1  ואני, אמרתי בשלווי--    בל-אמוט לעולם.
1  יהוה--    ברצונך, העמדת להררי-עוז:הסתרת פניך;    הייתי נבהל.
1  אליך יהוה אקרא;    ואל-אדוניי, אתחנן.
1  מה-בצע בדמי,    ברדתי אל-שחת:היודך עפר;    היגיד אמיתך.
1  שמע-יהוה וחונני;    יהוה, היה-עוזר לי.
1  הפכת מספדי, למחול לי:    פיתחת שקי; ותאזרני שמחה.
1  למען, יזמרך כבוד--    ולא יידום:יהוה אלוהיי,    לעולם אודך. 1  למנצח, מזמור לדויד.
1  בך-יהוה חסיתי, אל-אבושה לעולם;    בצדקתך פלטני.
1  הטה אליי, אוזנך--    מהרה הצילני:היה לי, לצור-מעוז--לבית מצודות;    להושיעני.
1  כי-סלעי ומצודתי אתה;    ולמען שמך, תנחני ותנהלני.
1  תוציאני--מרשת זו, טמנו לי:    כי-אתה, מעוזי.
1  בידך, אפקיד רוחי:    פדית אותי יהוה--אל אמת.
1  שנאתי, השומרים הבלי-שוא;    ואני, אל-יהוה בטחתי.
1  אגילה ואשמחה,    בחסדך:אשר ראית, את-עוניי;    ידעת, בצרות נפשי.
1  ולא הסגרתני, ביד-אויב;    העמדת במרחב רגליי.
1  חונני יהוה,    כי צר-לי:עששה בכעס עיני;    נפשי ובטני.
1  כי כלו ביגון, חיי--    ושנותיי באנחה:כשל בעווני כוחי;    ועצמיי עששו.
1  מכל-צורריי הייתי חרפה, ולשכניי מאוד--    ופחד למיודעיי:רואיי בחוץ--    נדדו ממני.
1  נשכחתי, כמת מלב;    הייתי, ככלי אובד.
1  כי שמעתי, דיבת רבים--    מגור מסביב:בהיווסדם יחד עליי;    לקחת נפשי זממו.
1  ואני, עליך בטחתי יהוה;    אמרתי, אלוהיי אתה.
1  בידך עיתותיי;    הצילני מיד-אויביי, ומרודפיי.
1  האירה פניך, על-עבדך;    הושיעני בחסדך.
1  יהוה--אל-אבושה, כי קראתיך;    יבושו רשעים, יידמו לשאול.
1  תיאלמנה, שפתי-שקר:    הדוברות על-צדיק עתק--בגאווה ובוז.
1  מה רב-טובך,    אשר-צפנת ליראיך:פעלת, לחוסים בך;    נגד, בני אדם.
1  תסתירם, בסתר פניך--    מרוכסי-איש:תצפנם בסוכה;    מריב לשונות.
1  ברוך יהוה:    כי הפליא חסדו לי, בעיר מצור.
1  ואני, אמרתי בחופזי--    נגרזתי, מנגד עיניך:אכן--שמעת, קול תחנוניי;    בשוועי אליך.
1  אהבו את-יהוה,    כל-חסידיו:אמונים, נוצר יהוה;    ומשלם על-יתר, עושה גאווה.
1  חזקו, ויאמץ לבבכם--    כל-המייחלים, ליהוה. 1  לדויד, משכיל:    אשרי נשוי-פשע; כסוי חטאה.
1  אשרי אדם--לא יחשוב יהוה לו עוון;    ואין ברוחו רמייה.
1  כי-החרשתי, בלו עצמיי--    בשאגתי, כל-היום.
1  כי, יומם ולילה--    תכבד עליי, ידך:נהפך לשדי--    בחרבוני קיץ סלה.
1  חטאתי אודיעך,    ועווני לא-כיסיתי--אמרתי,    אודה עלי פשעיי ליהוה;ואתה נשאת עוון חטאתי    סלה.
1  על-זאת, יתפלל כל-חסיד אליך--    לעת מצוא:רק, לשטף מים רבים--    אליו, לא יגיעו.
1  אתה, סתר לי--    מצר תיצרני:רוני פלט;    תסובבני סלה.
1  אשכילך, ואורך--בדרך-זו תלך;    איעצה עליך עיני.
1  אל-תהיו, כסוס כפרד--    אין הבין:במתג-ורסן עדייו לבלום;    בל, קרוב אליך.
1  רבים מכאובים, לרשע:    והבוטח ביהוה--חסד, יסובבנו.
1  שמחו ביהוה וגילו, צדיקים;    והרנינו, כל-ישרי-לב. 1  רננו צדיקים, ביהוה;    לישרים, נאוה תהילה.
1  הודו ליהוה בכינור;    בנבל עשור, זמרו-לו.
1  שירו-לו, שיר חדש;    היטיבו נגן, בתרועה.
1  כי-ישר דבר-יהוה;    וכל-מעשהו, באמונה.
1  אוהב, צדקה ומשפט;    חסד יהוה, מלאה הארץ.
1  בדבר יהוה, שמיים נעשו;    וברוח פיו, כל-צבאם.
1  כונס כנד, מי הים;    נותן באוצרות תהומות.
1  ייראו מיהוה, כל-הארץ;    ממנו יגורו, כל-יושבי תבל.
1  כי הוא אמר ויהי;    הוא-ציווה, ויעמוד.
1  יהוה, הפיר עצת-גויים;    הניא, מחשבות עמים.
1  עצת יהוה, לעולם תעמוד;    מחשבות ליבו, לדור ודור.
1  אשרי הגוי, אשר-יהוה אלוהיו;    העם, בחר לנחלה לו.
1  משמיים, הביט יהוה;    ראה, את-כל-בני האדם.
1  ממכון-שבתו השגיח--    אל כל-יושבי הארץ.
1  היוצר יחד ליבם;    המבין, אל-כל-מעשיהם.
1  אין-המלך, נושע ברוב-חיל;    גיבור, לא-יינצל ברוב-כוח.
1  שקר הסוס, לתשועה;    וברוב חילו, לא ימלט.
1  הנה עין יהוה, אל-יראיו;    למייחלים לחסדו.
1  להציל ממוות נפשם;    ולחייותם, ברעב.
1  נפשנו, חיכתה ליהוה;    עזרנו ומגיננו הוא.
1  כי-בו, ישמח ליבנו:    כי בשם קודשו בטחנו.
1  יהי-חסדך יהוה עלינו:    כאשר, ייחלנו לך. 1  לדויד--    בשנותו את-טעמו, לפני אבימלך; ויגרשהו, וילך.
1  אברכה את-יהוה בכל-עת;    תמיד, תהילתו בפי.
1  ביהוה, תתהלל נפשי;    ישמעו ענווים וישמחו.
1  גדלו ליהוה איתי;    ונרוממה שמו יחדיו.
1  דרשתי את-יהוה וענני;    ומכל-מגורותיי הצילני.
1  הביטו אליו ונהרו;    ופניהם, אל-יחפרו.
1  זה עני קרא, ויהוה שמע;    ומכל-צרותיו, הושיעו.
1  חונה מלאך-יהוה סביב ליראיו;    ויחלצם.
1  טעמו וראו, כי-טוב יהוה;    אשרי הגבר, יחסה-בו.
1  יראו את-יהוה קדושיו:    כי-אין מחסור, ליראיו.
1  כפירים, רשו ורעבו;    ודרשי יהוה, לא-יחסרו כל-טוב.
1  לכו-בנים, שמעו-לי;    יראת יהוה, אלמדכם.
1  מי-האיש, החפץ חיים;    אוהב ימים, לראות טוב.
1  נצור לשונך מרע;    ושפתיך, מדבר מרמה.
1  סור מרע, ועשה-טוב;    בקש שלום ורודפהו.
1  עיני יהוה, אל-צדיקים;    ואוזניו, אל-שוועתם.
1  פני יהוה, בעושי רע;    להכרית מארץ זכרם.
1  צעקו, ויהוה שמע;    ומכל-צרותם, הצילם.
1  קרוב יהוה, לנשברי-לב;    ואת-דכאי-רוח יושיע.
1  רבות, רעות צדיק;    ומכולם, יצילנו יהוה.
1  שומר כל-עצמותיו;    אחת מהנה, לא נשברה.
1  תמותת רשע רעה;    ושונאי צדיק יאשמו.
1  פודה יהוה, נפש עבדיו;    ולא יאשמו, כל-החוסים בו. 1  לדויד:  ריבה יהוה, את-יריביי;    לחם, את-לוחמיי.
1  החזק מגן וצינה;    וקומה, בעזרתי.
1  והרק חנית וסגור, לקראת רודפיי;    אמור לנפשי, ישועתך אני.
1  יבושו וייכלמו, מבקשי נפשי:    ייסוגו אחור ויחפרו--חושבי, רעתי.
1  יהיו, כמוץ לפני-רוח;    ומלאך יהוה דוחה.
1  יהי-דרכם, חושך וחלקלקות;    ומלאך יהוה, רודפם.
1  כי-חינם טמנו-לי, שחת רשתם;    חינם, חפרו לנפשי.
1  תבואהו שואה,    לא-יידע:ורשתו אשר-טמן תלכדו;    בשואה, ייפול-בה.
1  ונפשי, תגיל ביהוה;    תשיש, בישועתו.
1  כל עצמותיי, תאמרנה--    יהוה, מי כמוך:מציל עני, מחזק ממנו;    ועני ואביון, מגוזלו.
1  יקומון, עדי חמס:    אשר לא-ידעתי, ישאלוני.
1  ישלמוני רעה, תחת טובה:    שכול לנפשי.
1  ואני, בחלותם לבושי שק--    עיניתי בצום נפשי;ותפילתי,    על-חיקי תשוב.
1  כריע-כאח לי, התהלכתי;    כאבל-אם, קודר שחותי.
1  ובצלעי,    שמחו ונאספו:נאספו עליי נכים,    ולא ידעתי;קרעו    ולא-דמו.
1  בחנפי, לעגי מעוג--    חרוק עליי שינימו.
1  אדוניי,    כמה תראה:השיבה נפשי, משואיהם;    מכפירים, יחידתי.
1  אודך, בקהל רב;    בעם עצום אהללך.
1  אל-ישמחו-לי אויביי שקר;    שונאיי חינם, יקרצו-עין.
1  כי לא שלום, ידברו:    ועל רגעי-ארץ--דברי מרמות, יחשובון.
1  וירחיבו עליי, פיהם:    אמרו, האח האח; ראתה עיננו.
1  ראית יהוה, אל-תחרש;    אדוניי, אל-תרחק ממני.
1  העירה והקיצה, למשפטי;    אלוהיי ואדוניי לריבי.
1  שופטני כצדקך, יהוה אלוהיי;    ואל-ישמחו-לי.
1  אל-יאמרו בליבם, האח נפשנו;    אל-יאמרו, בילענוהו.
1  יבושו ויחפרו, יחדיו--    שמחי רעתי:ילבשו-בושת וכלימה--    המגדילים עליי.
1  ירונו וישמחו,    חפצי צדקי:ויאמרו תמיד, יגדל יהוה;    החפץ, שלום עבדו.
1  ולשוני, תהגה צדקך;    כל-היום, תהילתך. 1  למנצח לעבד-יהוה לדויד.
1  נאום-פשע לרשע, בקרב ליבי;    אין-פחד אלוהים, לנגד עיניו.
1  כי-החליק אליו בעיניו;    למצוא עוונו לשנוא.
1  דברי-פיו, אוון ומרמה;    חדל להשכיל להיטיב.
1  אוון, יחשוב--על-משכבו:    יתייצב, על-דרך לא-טוב; רע, לא ימאס.
1  יהוה, בהשמיים חסדך;    אמונתך, עד-שחקים.
1  צדקתך, כהררי-אל--משפטיך, תהום רבה;    אדם ובהמה תושיע יהוה.
1  מה-יקר חסדך, אלוהים:    ובני אדם--בצל כנפיך, יחסיון.
1  ירוויון, מדשן ביתך;    ונחל עדניך תשקם.
1  כי-עימך, מקור חיים;    באורך, נראה-אור.
1  משוך חסדך, ליודעיך;    וצדקתך, לישרי-לב.
1  אל-תבואני, רגל גאווה;    ויד-רשעים, אל-תנידני.
1  שם נפלו, פועלי אוון;    דוחו, ולא-יכלו קום. 1  לדויד:  אל-תתחר במרעים;    אל-תקנא, בעושי עוולה.
1  כי כחציר, מהרה יימלו;    וכירק דשא, ייבולון.
1  בטח ביהוה, ועשה-טוב;    שכון-ארץ, ורעה אמונה.
1  והתענג על-יהוה;    וייתן-לך, משאלות ליבך.
1  גול על-יהוה דרכך;    ובטח עליו, והוא יעשה.
1  והוציא כאור צדקך;    ומשפטך, כצוהריים.
1  דום, ליהוה--    והתחולל-לו:אל-תתחר, במצליח דרכו;    באיש, עושה מזימות.
1  הרף מאף, ועזוב חמה;    אל-תתחר, אך-להרע.
1  כי-מרעים, ייכרתון;    וקווי יהוה, המה יירשו-ארץ.
1  ועוד מעט, ואין רשע;    והתבוננת על-מקומו ואיננו.
1  וענווים יירשו-ארץ;    והתענגו, על-רוב שלום.
1  זומם רשע, לצדיק;    וחורק עליו שיניו.
1  אדוניי ישחק-לו:    כי-ראה, כי-יבוא יומו.
1  חרב, פתחו רשעים--    ודרכו קשתם:להפיל, עני ואביון;    לטבוח, ישרי-דרך.
1  חרבם, תבוא בליבם;    וקשתותם, תישברנה.
1  טוב-מעט, לצדיק--    מהמון, רשעים רבים.
1  כי זרועות רשעים, תישברנה;    וסומך צדיקים יהוה.
1  יודע יהוה, ימי תמימים;    ונחלתם, לעולם תהיה.
1  לא-יבושו, בעת רעה;    ובימי רעבון ישבעו.
1  כי רשעים, יאבדו, ואויבי יהוה, כיקר כרים;    כלו בעשן כלו.
1  לווה רשע, ולא ישלם;    וצדיק, חונן ונותן.
1  כי מבורכיו, יירשו ארץ;    ומקולליו, ייכרתו.
1  מיהוה, מצעדי-גבר כוננו;    ודרכו יחפץ.
1  כי-ייפול לא-יוטל:    כי-יהוה, סומך ידו.
1  נער, הייתי--    גם-זקנתי:ולא-ראיתי, צדיק נעזב;    וזרעו, מבקש-לחם.
1  כל-היום, חונן ומלווה;    וזרעו, לברכה.
1  סור מרע, ועשה-טוב;    ושכון לעולם.
1  כי יהוה, אוהב משפט,    ולא-יעזוב את-חסידיו, לעולם נשמרו;וזרע רשעים    נכרת.
1  צדיקים יירשו-ארץ;    וישכנו לעד עליה.
1  פי-צדיק, יהגה חכמה;    ולשונו, תדבר משפט.
1  תורת אלוהיו בליבו;    לא תמעד אשוריו.
1  צופה רשע, לצדיק;    ומבקש, להמיתו.
1  יהוה, לא-יעזבנו בידו;    ולא ירשיענו, בהישפטו.
1  קווה אל-יהוה, ושמור דרכו,    וירוממך, לרשת ארץ;בהיכרת רשעים    תראה.
1  ראיתי, רשע עריץ;    ומתערה, כאזרח רענן.
1  ויעבור, והנה איננו;    ואבקשהו, ולא נמצא.
1  שמור-תם, וראה ישר:    כי-אחרית לאיש שלום.
1  ופושעים, נשמדו יחדיו;    אחרית רשעים נכרתה.
1  ותשועת צדיקים, מיהוה;    מעוזם, בעת צרה.
1  ויעזרם יהוה, ויפלטם:    יפלטם מרשעים, ויושיעם--כי-חסו בו. 1  מזמור לדויד להזכיר.
1  יהוה--אל-בקצפך תוכיחני;    ובחמתך תייסרני.
1  כי-חיציך, ניחתו בי;    ותנחת עליי ידך.
1  אין-מתום בבשרי, מפני זעמך;    אין-שלום בעצמיי, מפני חטאתי.
1  כי עוונותיי, עברו ראשי;    כמשא כבד, יכבדו ממני.
1  הבאישו נמקו, חבורותיי:    מפני, איוולתי.
1  נעוויתי שחותי עד-מאוד;    כל-היום, קודר הילכתי.
1  כי-כסליי, מלאו נקלה;    ואין מתום, בבשרי.
1  נפוגותי ונדכיתי עד-מאוד;    שאגתי, מנהמת ליבי.
1  אדוניי, נגדך כל-תאוותי;    ואנחתי, ממך לא-נסתרה.
1  ליבי סחרחר, עזבני כוחי;    ואור-עיניי גם-הם, אין איתי.
1  אוהביי, וריעיי--מנגד נגעי יעמודו;    וקרוביי, מרחוק עמדו.
1  וינקשו, מבקשי נפשי, ודורשי רעתי, דיברו הוות;    ומרמות, כל-היום יהגו.
1  ואני כחירש, לא אשמע;    וכאילם, לא יפתח-פיו.
1  ואהי--כאיש, אשר לא-שומע;    ואין בפיו, תוכחות.
1  כי-לך יהוה הוחלתי;    אתה תענה, אדוניי אלוהיי.
1  כי-אמרתי, פן-ישמחו-לי;    במוט רגלי, עליי הגדילו.
1  כי-אני, לצלע נכון;    ומכאובי נגדי תמיד.
1  כי-עווני אגיד;    אדאג, מחטאתי.
1  ואויביי, חיים עצמו;    ורבו שונאיי שקר.
1  ומשלמי רעה, תחת טובה--    ישטנוני, תחת רודפי-טוב.
1  אל-תעזבני יהוה:    אלוהיי, אל-תרחק ממני.
1  חושה לעזרתי:    אדוניי, תשועתי. 1  למנצח לידותון,    מזמור לדויד.
1  אמרתי--    אשמרה דרכיי, מחטוא בלשוני:אשמרה לפי מחסום--    בעוד רשע לנגדי.
1  נאלמתי דומייה, החשיתי מטוב;    וכאבי נעכר.
1  חם-ליבי, בקרבי--בהגיגי תבער-אש;    דיברתי, בלשוני.
1  הודיעני יהוה, קיצי--ומידת ימיי מה-היא;    אדעה, מה-חדל אני.
1  הנה טפחות, נתת ימיי--    וחלדי כאין נגדך;אך כל-הבל כל-אדם,    ניצב סלה.
1  אך-בצלם, יתהלך-איש--    אך-הבל יהמיון;יצבור,    ולא-יידע מי-אוספם.
1  ועתה מה-קיוויתי אדוניי--    תוחלתי, לך היא.
1  מכל-פשעיי הצילני;    חרפת נבל, אל-תשימני.
1  נאלמתי, לא אפתח-פי:    כי אתה עשית.
1  הסר מעליי נגעך;    מתגרת ידך, אני כליתי.
1  בתוכחות על-עוון, ייסרת איש--    ותמס כעש חמודו;אך הבל כל-אדם    סלה.
1  שמעה תפילתי יהוה,    ושוועתי האזינה--אל-דמעתי,    אל-תחרש:כי גר אנוכי עימך;    תושב, ככל-אבותיי.
1  השע ממני ואבליגה--    בטרם אלך ואינני. 1  למנצח, לדויד מזמור.
1  קווה קיוויתי יהוה;    ויט אליי, וישמע שוועתי.
1  ויעלני, מבור שאון--    מטיט היוון:ויקם על-סלע רגליי;    כונן אשוריי.
1  וייתן בפי, שיר חדש--    תהילה לאלוהינו:יראו רבים וייראו;    ויבטחו, ביהוה.
1  אשרי הגבר--    אשר-שם יהוה, מבטחו;ולא-פנה אל-רהבים,    ושטי כזב.
1  רבות עשית,    אתה יהוה אלוהיי--נפלאותיך ומחשבותיך,    אלינו:אין, ערוך אליך--אגידה ואדברה;    עצמו, מספר.
1  זבח ומנחה, לא-חפצת--    אוזניים, כרית לי;עולה וחטאה,    לא שאלת.
1  אז אמרתי, הנה-באתי:    במגילת-ספר, כתוב עליי.
1  לעשות-רצונך אלוהיי חפצתי;    ותורתך, בתוך מעיי.
1  בישרתי צדק, בקהל רב--    הנה שפתיי, לא אכלא:יהוה,    אתה ידעת.
1  צדקתך לא-כיסיתי, בתוך ליבי--    אמונתך ותשועתך אמרתי;לא-כיחדתי חסדך ואמיתך,    לקהל רב.
1  אתה יהוה--    לא-תכלא רחמיך ממני;חסדך ואמיתך,    תמיד ייצרוני.
1  כי אפפו-עליי רעות,    עד-אין מספר--השיגוני עוונותיי,    ולא-יכולתי לראות;עצמו משערות ראשי,    וליבי עזבני.
1  רצה יהוה, להצילני;    יהוה, לעזרתי חושה.
1  יבושו ויחפרו, יחד--    מבקשי נפשי, לספותה:ייסוגו אחור, וייכלמו--    חפצי, רעתי.
1  ישומו, על-עקב בושתם--    האומרים לי, האח האח.
1  ישישו וישמחו, בך--    כל-מבקשיך:יאמרו תמיד, יגדל יהוה--    אוהבי, תשועתך.
1  ואני, עני ואביון--    אדוניי יחשוב-לי:עזרתי ומפלטי אתה;    אלוהיי, אל-תאחר. 1  למנצח, מזמור לדויד.
1  אשרי, משכיל אל-דל;    ביום רעה, ימלטהו יהוה.
1  יהוה, ישמרהו ויחייהו--ואושר בארץ;    ואל-תיתנהו, בנפש אויביו.
1  יהוה--יסעדנו, על-ערש דווי;    כל-משכבו, הפכת בחולייו.
1  אני-אמרתי, יהוה חונני;    רפאה נפשי, כי-חטאתי לך.
1  אויביי--יאמרו רע לי;    מתיי ימות, ואבד שמו.
1  ואם-בא לראות, שוא ידבר--ליבו, יקבוץ-אוון לו;    ייצא לחוץ ידבר.
1  יחד--עליי יתלחשו, כל-שונאיי;    עליי--יחשבו רעה לי.
1  דבר-בלייעל, יצוק בו;    ואשר שכב, לא-יוסיף לקום.
1  גם-איש שלומי, אשר-בטחתי בו--    אוכל לחמי;הגדיל עליי    עקב.
1  ואתה יהוה, חונני והקימני;    ואשלמה להם.
1  בזאת ידעתי, כי-חפצת בי:    כי לא-יריע אויבי עליי.
1  ואני--בתומי, תמכת בי;    ותציבני לפניך לעולם.
1  ברוך יהוה, אלוהי ישראל--מהעולם, ועד העולם:    אמן ואמן. 1  למנצח, משכיל לבני-קורח.
1  כאייל, תערוג על-אפיקי-מים--    כן נפשי תערוג אליך אלוהים.
1  צמאה נפשי, לאלוהים--    לאל חי:מתיי אבוא;    ואיראה, פני אלוהים.
1  הייתה-לי דמעתי לחם,    יומם ולילה;באמור אליי כל-היום,    איה אלוהיך.
1  אלה אזכרה,    ואשפכה עליי נפשי--כי אעבור בסך,    אדדם עד-בית אלוהים:בקול-רינה ותודה;    המון חוגג.
1  מה-תשתוחחי, נפשי--    ותהמי עליי:הוחילי לאלוהים, כי-עוד אודנו--    ישועות פניו.
1  אלוהיי--    עליי, נפשי תשתוחח:על-כן--אזכורך, מארץ ירדן;    וחרמונים, מהר מצער.
1  תהום-אל-תהום קורא,    לקול צינוריך;כל-משבריך וגליך,    עליי עברו.
1  יומם, יצווה יהוה חסדו,    ובלילה, שירו עימי--תפילה,    לאל חיי.
1  אומרה, לאל סלעי--    למה שכחתני:למה-קודר אלך--    בלחץ אויב.
1  ברצח, בעצמותיי--    חירפוני צורריי;באומרם אליי כל-היום,    איה אלוהיך.
1  מה-תשתוחחי, נפשי--    ומה-תהמי עליי:הוחילי לאלוהים, כי-עוד אודנו--    ישועות פניי, ואלוהיי. 1  שופטני אלוהים, וריבה ריבי--    מגוי לא-חסיד;מאיש מרמה ועוולה    תפלטני.
1  כי-אתה, אלוהי מעוזי--    למה זנחתני:למה-קודר אתהלך,    בלחץ אויב.
1  שלח-אורך ואמיתך,    המה ינחוני;יביאוני אל-הר-קודשך,    ואל-משכנותיך.
1  ואבואה, אל-מזבח אלוהים--    אל-אל, שמחת גילי:ואודך בכינור--    אלוהים אלוהיי.
1  מה-תשתוחחי, נפשי--    ומה-תהמי עליי:הוחילי לאלוהים, כי-עוד אודנו--    ישועות פניי, ואלוהיי. 1  למנצח לבני-קורח משכיל.
1  אלוהים, באוזנינו שמענו--    אבותינו סיפרו-לנו:פועל פעלת בימיהם,    בימי קדם.
1  אתה, ידך גויים הורשת--    ותיטעם;תרע לאומים,    ותשלחם.
1  כי לא בחרבם, ירשו ארץ,    וזרועם, לא-הושיעה-למו:כי-ימינך וזרועך, ואור פניך--    כי רציתם.
1  אתה-הוא מלכי אלוהים;    צווה, ישועות יעקוב.
1  בך, צרינו ננגח;    בשמך, נבוס קמינו.
1  כי לא בקשתי אבטח;    וחרבי, לא תושיעני.
1  כי הושעתנו, מצרינו;    ומשנאינו הבישות.
1  באלוהים, היללנו כל-היום;    ושמך, לעולם נודה סלה.
1  אף-זנחת, ותכלימנו;    ולא-תצא, בצבאותינו.
1  תשיבנו אחור, מני-צר;    ומשנאינו, שסו למו.
1  תיתננו, כצאן מאכל;    ובגויים, זיריתנו.
1  תמכור-עמך בלא-הון;    ולא-ריבית, במחיריהם.
1  תשימנו חרפה, לשכנינו;    לעג וקלס, לסביבותינו.
1  תשימנו משל, בגויים;    מנוד-ראש, בלאומים.
1  כל-היום, כלימתי נגדי;    ובושת פניי כיסתני.
1  מקול, מחרף ומגדף;    מפני אויב, ומתנקם.
1  כל-זאת באתנו, ולא שכחנוך;    ולא-שיקרנו, בבריתך.
1  לא-נסוג אחור ליבנו;    ותט אשורינו, מני אורחך.
1  כי דיכיתנו, במקום תנים;    ותכס עלינו בצלמוות.
1  אם-שכחנו, שם אלוהינו;    ונפרוש כפינו, לאל זר.
1  הלוא אלוהים, יחקור-זאת:    כי-הוא יודע, תעלומות לב.
1  כי-עליך, הורגנו כל-היום;    נחשבנו, כצאן טבחה.
1  עורה, למה תישן אדוניי;    הקיצה, אל-תזנח לנצח.
1  למה-פניך תסתיר;    תשכח עוניינו ולחצנו.
1  כי שחה לעפר נפשנו;    דבקה לארץ בטננו.
1  קומה, עזרתה לנו;    ופדנו, למען חסדך. 1  למנצח על-שושנים, לבני-קורח;    משכיל, שיר ידידות.
1  רחש ליבי, דבר טוב--    אומר אני, מעשיי למלך;לשוני,    עט סופר מהיר.
1  יופיפית, מבני אדם--    הוצק חן, בשפתותיך;על-כן בירכך אלוהים    לעולם.
1  חגור-חרבך על-ירך גיבור--    הודך, והדרך.
1  והדרך, צלח רכב--    על-דבר-אמת, וענווה-צדק;ותורך נוראות    ימינך.
1  חיציך, שנונים:    עמים, תחתיך ייפלו; בלב, אויבי המלך.
1  כיסאך אלוהים, עולם ועד;    שבט מישור, שבט מלכותך.
1  אהבת צדק,    ותשנא-רשע:על-כן משחך אלוהים אלוהיך, שמן ששון--    מחברך.
1  מור-ואהלות קציעות, כל-בגדותיך;    מן-היכלי שן, מני שימחוך.
1  בנות מלכים, בייקרותיך;    ניצבה שגל לימינך, בכתם אופיר.
1  שמעי-בת וראי, והטי אוזנך;    ושכחי עמך, ובית אביך.
1  ויתאו המלך יופייך:    כי-הוא אדונייך, והשתחווי-לו.
1  ובת-צור:    במנחה, פנייך יחלו--עשירי עם.
1  כל-כבודה בת-מלך פנימה;    ממשבצות זהב לבושה.
1  לרקמות, תובל למלך:    בתולות אחריה, ריעותיה--מובאות לך.
1  תובלנה, בשמחות וגיל;    תבואינה, בהיכל מלך.
1  תחת אבותיך, יהיו בניך;    תשיתמו לשרים, בכל-הארץ.
1  אזכירה שמך, בכל-דור ודור;    על-כן עמים יהודוך, לעולם ועד. 1  למנצח לבני-קורח--    על-עלמות שיר.
1  אלוהים לנו, מחסה ועוז;    עזרה בצרות, נמצא מאוד.
1  על-כן לא-נירא, בהמיר ארץ;    ובמוט הרים, בלב ימים.
1  יהמו יחמרו מימיו;    ירעשו הרים בגאוותו סלה.
1  נהר--פלגיו, ישמחו עיר-אלוהים;    קדוש, משכני עליון.
1  אלוהים בקרבה, בל-תימוט;    יעזרהא אלוהים, לפנות בוקר.
1  המו גויים, מטו ממלכות;    נתן בקולו, תמוג ארץ.
1  יהוה צבאות עימנו;    משגב-לנו אלוהי יעקוב סלה.
1  לכו-חזו, מפעלות יהוה--    אשר-שם שמות בארץ.
1  משבית מלחמות,    עד-קצה הארץ:קשת ישבר, וקיצץ חנית;    עגלות, ישרוף באש.
1  הרפו ודעו, כי-אנוכי אלוהים;    ארום בגויים, ארום בארץ.
1  יהוה צבאות עימנו;    משגב-לנו אלוהי יעקוב סלה. 1  למנצח לבני-קורח מזמור.
1  כל-העמים, תקעו-כף;    הריעו לאלוהים, בקול רינה.
1  כי-יהוה עליון נורא;    מלך גדול, על-כל-הארץ.
1  ידבר עמים תחתינו;    ולאומים, תחת רגלינו.
1  יבחר-לנו את-נחלתנו;    את גאון יעקוב אשר-אהב סלה.
1  עלה אלוהים, בתרועה;    יהוה, בקול שופר.
1  זמרו אלוהים זמרו;    זמרו למלכנו זמרו.
1  כי מלך כל-הארץ אלוהים--    זמרו משכיל.
1  מלך אלוהים, על-גויים;    אלוהים, ישב על-כיסא קודשו.
1  נדיבי עמים, נאספו--    עם, אלוהי אברהם:כי לאלוהים, מגיני-ארץ--    מאוד נעלה. 1  שיר מזמור, לבני-קורח.
1  גדול יהוה ומהולל מאוד--    בעיר אלוהינו, הר-קודשו.
1  יפה נוף,    משוש כל-הארץ:הר-ציון, ירכתי צפון;    קרית, מלך רב.
1  אלוהים בארמנותיה,    נודע למשגב.
1  כי-הנה המלכים, נועדו;    עברו יחדיו.
1  המה ראו, כן תמהו;    נבהלו נחפזו.
1  רעדה, אחזתם שם;    חיל, כיולדה.
1  ברוח קדים--    תשבר, אונייות תרשיש.
1  כאשר שמענו,    כן ראינו--בעיר-יהוה צבאות,    בעיר אלוהינו:אלוהים יכוננהא עד-עולם    סלה.
1  דימינו אלוהים חסדך--    בקרב, היכלך.
1  כשמך אלוהים--    כן תהילתך, על-קצווי-ארץ;צדק,    מלאה ימינך.
1  ישמח, הר ציון--תגלנה, בנות יהודה:    למען, משפטיך.
1  סובו ציון, והקיפוה;    ספרו, מגדליה.
1  שיתו ליבכם, לחילה--פסגו ארמנותיה:    למען תספרו, לדור אחרון.
1  כי זה, אלוהים אלוהינו--עולם ועד;    הוא ינהגנו על-מות. 1  למנצח לבני-קורח מזמור.
1  שמעו-זאת, כל-העמים;    האזינו, כל-יושבי חלד.
1  גם-בני אדם, גם-בני-איש--    יחד, עשיר ואביון.
1  פי, ידבר חכמות;    והגות ליבי תבונות.
1  אטה למשל אוזני;    אפתח בכינור, חידתי.
1  למה אירא, בימי רע--    עוון עקביי יסובני.
1  הבוטחים על-חילם;    וברוב עושרם יתהללו.
1  אח--לא פדה יפדה איש;    לא-ייתן לאלוהים כופרו.
1  וייקר, פדיון נפשם;    וחדל לעולם.
1  ויחי-עוד לנצח;    לא יראה השחת.
1  כי יראה, חכמים ימותו--    יחד כסיל ובער יאבדו;ועזבו לאחרים    חילם.
1  קרבם בתימו, לעולם--    משכנותם, לדור ודור;קראו בשמותם,    עלי אדמות.
1  ואדם ביקר, בל-ילין;    נמשל כבהמות נדמו.
1  זה דרכם, כסל למו;    ואחריהם, בפיהם ירצו סלה.
1  כצאן, לשאול שתו--    מוות ירעם:וירדו בם ישרים, לבוקר--וצורם, לבלות שאול;    מזבול לו.
1  אך-אלוהים--יפדה נפשי, מיד-שאול:    כי ייקחני סלה.
1  אל-תירא, כי-יעשיר איש:    כי-ירבה, כבוד ביתו.
1  כי לא במותו, ייקח הכול;    לא-יירד אחריו כבודו.
1  כי-נפשו, בחייו יברך;    ויודוך, כי-תיטיב לך.
1  תבוא, עד-דור אבותיו;    עד-נצח, לא יראו-אור.
1  אדם ביקר, ולא יבין;    נמשל כבהמות נדמו. 1  מזמור, לאסף:אל, אלוהים יהוה--    דיבר ויקרא-ארץ;ממזרח-שמש,    עד-מבואו.
1  מציון מכלל-יופי--    אלוהים הופיע.
1  יבוא אלוהינו,    ואל-יחרש:אש-לפניו תאכל;    וסביביו, נשערה מאוד.
1  יקרא אל-השמיים מעל;    ואל-הארץ, לדין עמו.
1  אספו-לי חסידיי--    כורתי בריתי עלי-זבח.
1  ויגידו שמיים צדקו:    כי-אלוהים, שופט הוא סלה.
1  שמעה עמי, ואדברה--    ישראל, ואעידה בך:אלוהים אלוהיך    אנוכי.
1  לא על-זבחיך, אוכיחך;    ועולותיך לנגדי תמיד.
1  לא-אקח מביתך פר;    ממכלאותיך, עתודים.
1  כי-לי כל-חיתו-יער;    בהמות, בהררי-אלף.
1  ידעתי, כל-עוף הרים;    וזיז שדיי, עימדי.
1  אם-ארעב, לא-אומר לך:    כי-לי תבל, ומלואה.
1  האוכל, בשר אבירים;    ודם עתודים אשתה.
1  זבח לאלוהים תודה;    ושלם לעליון נדריך.
1  וקראני, ביום צרה;    אחלצך, ותכבדני.
1  ולרשע, אמר אלוהים, מה-לך, לספר חוקיי;    ותישא בריתי עלי-פיך.
1  ואתה, שנאת מוסר;    ותשלך דבריי אחריך.
1  אם-ראית גנב, ותירץ עימו;    ועם מנאפים חלקך.
1  פיך, שלחת ברעה;    ולשונך, תצמיד מרמה.
1  תשב, באחיך תדבר;    בבן-אימך, תיתן-דופי.
1  אלה עשית, והחרשתי--    דימית, היות-אהיה כמוך;אוכיחך ואערכה    לעיניך.
1  בינו-נא זאת, שוכחי אלוה:    פן-אטרוף, ואין מציל.
1  זובח תודה, יכבדנני:    ושם דרך--אראנו, בישע אלוהים. 1  למנצח, מזמור לדויד.
1  בבוא-אליו, נתן הנביא--    כאשר-בא, אל-בת-שבע.
1  חונני אלוהים כחסדך;    כרוב רחמיך, מחה פשעיי.
1  הרב, כבסני מעווני;    ומחטאתי טהרני.
1  כי-פשעיי, אני אדע;    וחטאתי נגדי תמיד.
1  לך לבדך, חטאתי,    והרע בעיניך, עשיתי:למען, תצדק בדוברך--    תזכה בשופטך.
1  הן-בעוון חוללתי;    ובחטא, יחמתני אימי.
1  הן-אמת, חפצת בטוחות;    ובסתום, חכמה תודיעני.
1  תחטאני באיזוב ואטהר;    תכבסני, ומשלג אלבין.
1  תשמיעני, ששון ושמחה;    תגלנה, עצמות דיכית.
1  הסתר פניך, מחטאיי;    וכל-עוונותיי מחה.
1  לב טהור, ברא-לי אלוהים;    ורוח נכון, חדש בקרבי.
1  אל-תשליכני מלפניך;    ורוח קודשך, אל-תיקח ממני.
1  השיבה לי, ששון ישעך;    ורוח נדיבה תסמכני.
1  אלמדה פושעים דרכיך;    וחטאים, אליך ישובו.
1  הצילני מדמים, אלוהים--    אלוהי תשועתי:תרנן לשוני,    צדקתך.
1  אדוניי, שפתיי תפתח;    ופי, יגיד תהילתך.
1  כי, לא-תחפוץ זבח ואתנה;    עולה, לא תרצה.
1  זבחי אלוהים,    רוח נשברה:לב-נשבר ונדכה--    אלוהים, לא תבזה.
1  היטיבה ברצונך, את-ציון;    תבנה, חומות ירושלים.
1  אז תחפוץ זבחי-צדק,    עולה וכליל;אז יעלו על-מזבחך    פרים. 1  למנצח, משכיל לדויד.
1  בבוא, דואג האדומי--    ויגד לשאול:ויאמר לו--    בא דויד, אל-בית אחימלך.
1  מה-תתהלל ברעה, הגיבור;    חסד אל, כל-היום.
1  הוות, תחשוב לשונך;    כתער מלוטש, עושה רמייה.
1  אהבת רע מטוב;    שקר, מדבר צדק סלה.
1  אהבת כל-דברי-בלע;    לשון מרמה.
1  גם-אל,    ייתוצך לנצח:יחתך וייסחך מאוהל;    ושירשך מארץ חיים סלה.
1  ויראו צדיקים וייראו; ועליו ישחקו.
1  הנה הגבר--    לא ישים אלוהים, מעוזו:ויבטח, ברוב עושרו;    יעוז, בהוותו.
1  ואני, כזית רענן--    בבית אלוהים;בטחתי בחסד-אלוהים,    עולם ועד.
1  אודך לעולם, כי עשית;    ואקווה שמך כי-טוב, נגד חסידיך. 1  למנצח על-מחלת, משכיל לדויד.
1  אמר נבל בליבו,    אין אלוהים;השחיתו, והתעיבו עוול--    אין עושה-טוב.
1  אלוהים--    משמיים, השקיף על-בני-אדם:לראות, היש משכיל--    דורש, את-אלוהים.
1  כולו סג, יחדיו נאלחו:    אין עושה-טוב; אין, גם-אחד.
1  הלוא ידעו, פועלי-אוון:    אוכלי עמי, אכלו לחם; אלוהים, לא קראו.
1  שם, פחדו פחד--    לא-היה-פחד:כי-אלוהים--פיזר, עצמות חונך;    הבישות, כי-אלוהים מאסם.
1  מי ייתן מציון,    ישועות ישראל:בשוב אלוהים, שבות עמו;    יגל יעקוב, ישמח ישראל. 1  למנצח בנגינות, משכיל לדויד.
1  בבוא הזיפים, ויאמרו לשאול:    הלוא דויד, מסתתר עימנו.
1  אלוהים, בשמך הושיעני;    ובגבורתך תדינני.
1  אלוהים, שמע תפילתי;    האזינה, לאמרי-פי.
1  כי זרים, קמו עליי--    ועריצים, ביקשו נפשי;לא שמו אלוהים לנגדם    סלה.
1  הנה אלוהים, עוזר לי;    אדוניי, בסומכי נפשי.
1  ישיב הרע, לשורריי;    באמיתך, הצמיתם.
1  בנדבה אזבחה-לך;    אודה שמך יהוה כי-טוב.
1  כי מכל-צרה, הצילני;    ובאויביי, ראתה עיני. 1  למנצח בנגינות, משכיל לדויד.
1  האזינה אלוהים, תפילתי;    ואל-תתעלם, מתחינתי.
1  הקשיבה לי וענני;    אריד בשיחי ואהימה.
1  מקול אויב--מפני, עקת רשע:    כי-ימיטו עליי אוון, ובאף ישטמוני.
1  ליבי, יחיל בקרבי;    ואימות מוות, נפלו עליי.
1  יראה ורעד, יבוא בי;    ותכסני, פלצות.
1  ואומר--מי-ייתן-לי אבר, כיונה:    אעופה ואשכונה.
1  הנה, ארחיק נדוד;    אלין במדבר סלה.
1  אחישה מפלט לי--    מרוח סועה מסער.
1  בלע אדוניי, פלג לשונם:    כי-ראיתי חמס וריב בעיר.
1  יומם ולילה--יסובבוה על-חומותיה;    ואוון ועמל בקרבה.
1  הוות בקרבה;    ולא-ימיש מרחובה, תוך ומרמה.
1  כי לא-אויב יחרפני,    ואשא:לא-משנאי, עליי הגדיל;    ואיסתר ממנו.
1  ואתה אנוש כערכי;    אלופי, ומיודעי.
1  אשר יחדיו, נמתיק סוד;    בבית אלוהים, נהלך ברגש.
1  ישיא מוות, עלימו--יירדו שאול חיים:    כי-רעות במגורם בקרבם.
1  אני, אל-אלוהים אקרא;    ויהוה, יושיעני.
1  ערב ובוקר וצוהריים, אשיחה ואהמה;    וישמע קולי.
1  פדה בשלום נפשי, מקרב-לי:    כי-ברבים, היו עימדי.
1  ישמע אל, ויענם--    ויושב קדם, סלה:אשר אין חליפות למו;    ולא יראו אלוהים.
1  שלח ידיו, בשלומיו;    חילל בריתו.
1  חלקו, מחמאות פיו--    וקרב-ליבו:רכו דבריו משמן;    והמה פתיחות.
1  השלך על-יהוה, יהבך--    והוא יכלכלך:לא-ייתן לעולם מוט--    לצדיק.
1  ואתה אלוהים,    תורידם לבאר שחת--אנשי דמים ומרמה,    לא-יחצו ימיהם;ואני,    אבטח-בך. 1  למנצח, על-יונת אלם רחוקים--    לדויד מכתם:באחוז אותו פלשתים    בגת.
1  חונני אלוהים, כי-שאפני אנוש;    כל-היום, לוחם ילחצני.
1  שאפו שורריי, כל-היום:    כי-רבים לוחמים לי מרום.
1  יום אירא--    אני, אליך אבטח.
1  באלוהים,    אהלל דברו:באלוהים בטחתי, לא אירא;    מה-יעשה בשר לי.
1  כל-היום, דבריי יעצבו;    עליי כל-מחשבותם לרע.
1  יגורו, יצפונו--המה, עקביי ישמורו:    כאשר, קיוו נפשי.
1  על-אוון פלט-למו;    באף, עמים הורד אלוהים.
1  נודי, ספרת-אתה:    שימה דמעתי בנאדך; הלוא, בספרתך.
1  אז ישובו אויביי אחור, ביום אקרא;    זה-ידעתי, כי-אלוהים לי.
1  באלוהים, אהלל דבר;    ביהוה, אהלל דבר.
1  באלוהים בטחתי, לא אירא;    מה-יעשה אדם לי.
1  עליי אלוהים נדריך;    אשלם תודות לך.
1  כי הצלת נפשי, ממוות--    הלוא רגליי, מדחי:להתהלך, לפני אלוהים--    באור, החיים. 1  למנצח אל-תשחת, לדויד מכתם--    בבורחו מפני-שאול, במערה.
1  חונני אלוהים, חונני--    כי בך, חסיה נפשי:ובצל-כנפיך אחסה--    עד, יעבור הוות.
1  אקרא, לאלוהים עליון;    לאל, גומר עליי.
1  ישלח משמיים, ויושיעני--    חירף שואפי סלה;ישלח אלוהים,    חסדו ואמיתו.
1  נפשי, בתוך לבאים--    אשכבה לוהטים:בני-אדם--שיניהם, חנית וחיצים;    ולשונם, חרב חדה.
1  רומה על-השמיים אלוהים;    על כל-הארץ כבודך.
1  רשת, הכינו לפעמיי--    כפף נפשי:כרו לפניי שיחה;    נפלו בתוכה סלה.
1  נכון ליבי אלוהים, נכון ליבי;    אשירה, ואזמרה.
1  עורה כבודי--עורה, הנבל וכינור;    אעירה שחר.
1  אודך בעמים אדוניי;    אזמרך, בלאומים.
1  כי-גדול עד-שמיים חסדך;    ועד-שחקים אמיתך.
1  רומה על-שמיים אלוהים;    על כל-הארץ כבודך. 1  למנצח אל-תשחת, לדויד מכתם.
1  האומנם--אלם צדק, תדברון;    מישרים תשפטו, בני אדם.
1  אף-בלב, עולות תפעלון:    בארץ--חמס ידיכם, תפלסון.
1  זורו רשעים מרחם;    תעו מבטן, דוברי כזב.
1  חמת-למו, כדמות חמת-נחש;    כמו-פתן חירש, יאטם אוזנו.
1  אשר לא-ישמע, לקול מלחשים;    חובר חברים מחוכם.
1  אלוהים--הרוס שינימו בפימו;    מלתעות כפירים, נתוץ יהוה.
1  יימאסו כמו-מים,    יתהלכו-למו;ידרוך חיציו,    כמו יתמוללו.
1  כמו שבלול, תמס יהלוך;    נפל אשת, בל-חזו שמש.
1  בטרם, יבינו סירותיכם אטד;    כמו-חי כמו-חרון, ישערנו.
1  ישמח צדיק, כי-חזה נקם;    פעמיו ירחץ, בדם הרשע.
1  ויאמר אדם, אך-פרי לצדיק;    אך יש-אלוהים, שופטים בארץ. 1  למנצח אל-תשחת, לדויד מכתם:    בשלוח שאול;וישמרו את-הבית,    להמיתו.
1  הצילני מאויביי אלוהיי;    ממתקוממיי תשגבני.
1  הצילני, מפועלי אוון;    ומאנשי דמים, הושיעני.
1  כי הנה ארבו, לנפשי--    יגורו עליי עזים;לא-פשעי ולא-חטאתי    יהוה.
1  בלי-עוון, ירוצון וייכוננו;    עורה לקראתי וראה.
1  ואתה יהוה-אלוהים צבאות, אלוהי ישראל--    הקיצה, לפקוד כל-הגויים;אל-תחון כל-בוגדי אוון    סלה.
1  ישובו לערב, יהמו ככלב;    ויסובבו עיר.
1  הנה, יביעון בפיהם--חרבות, בשפתותיהם:    כי-מי שומע.
1  ואתה יהוה, תשחק-למו;    תלעג, לכל-גויים.
1  עוזו, אליך אשמורה:    כי-אלוהים, משגבי.
1  אלוהי חסדי יקדמני;    אלוהים, יראני בשורריי.
1  אל-תהרגם, פן ישכחו עמי--הניעמו בחילך, והורידמו:    מגיננו אדוניי.
1  חטאת-פימו,    דבר-שפתימו:ויילכדו בגאונם;    ומאלה ומכחש יספרו.
1  כלה בחמה,    כלה ואינמו:ויידעו--כי-אלוהים, מושל ביעקוב;    לאפסי הארץ סלה.
1  וישובו לערב, יהמו ככלב;    ויסובבו עיר.
1  המה, יניעון לאכול--    אם-לא ישבעו, וילינו.
1  ואני, אשיר עוזך--    וארנן לבוקר, חסדך:כי-היית משגב לי;    ומנוס, ביום צר-לי.
1  עוזי, אליך אזמרה:    כי-אלוהים משגבי, אלוהי חסדי. 1  למנצח, על-שושן עדות;    מכתם לדויד ללמד.
1  בהצותו, את ארם נהריים--    ואת-ארם צובה:וישב יואב, ויך את-אדום בגיא-מלח--    שנים עשר אלף.
1  אלוהים, זנחתנו פרצתנו;    אנפת, תשובב לנו.
1  הרעשת ארץ פצמתה;    רפה שבריה כי-מטה.
1  הראית עמך קשה;    השקיתנו, יין תרעלה.
1  נתת ליראיך נס, להתנוסס--    מפני, קושט סלה.
1  למען, ייחלצון ידידיך;    הושיעה ימינך וענני.
1  אלוהים, דיבר בקודשו--אעלוזה:    אחלקה שכם; ועמק סוכות אמדד.
1  לי גלעד, ולי מנשה, ואפריים, מעוז ראשי;    יהודה, מחוקקי.
1  מואב, סיר רחצי--על-אדום, אשליך נעלי;    עליי, פלשת התרועעי.
1  מי יובילני, עיר מצור;    מי נחני עד-אדום.
1  הלוא-אתה אלוהים זנחתנו;    ולא-תצא אלוהים, בצבאותינו.
1  הבה-לנו עזרת מצר;    ושוא, תשועת אדם.
1  באלוהים נעשה-חיל;    והוא, יבוס צרינו. 1  למנצח על-נגינת לדויד.
1  שמעה אלוהים, רינתי;    הקשיבה, תפילתי.
1  מקצה הארץ, אליך אקרא--    בעטוף ליבי;בצור-ירום ממני    תנחני.
1  כי-היית מחסה לי;    מגדל-עוז, מפני אויב.
1  אגורה באוהלך, עולמים;    אחסה בסתר כנפיך סלה.
1  כי-אתה אלוהים, שמעת לנדריי;    נתת ירושת, יראי שמך.
1  ימים על-ימי-מלך תוסיף;    שנותיו, כמו-דור ודור.
1  יישב עולם, לפני אלוהים;    חסד ואמת, מן ינצרוהו.
1  כן אזמרה שמך לעד--    לשלמי נדריי, יום יום. 1  למנצח על-ידותון--    מזמור לדויד.
1  אך אל-אלוהים, דומייה נפשי;    ממנו, ישועתי.
1  אך-הוא צורי, וישועתי;    משגבי, לא-אמוט רבה.
1  עד-אנה, תהותתו על-איש--    תרצחו כולכם:כקיר נטוי;    גדר, הדחויה.
1  אך משאתו, יעצו להדיח--    ירצו כזב:בפיו יברכו;    ובקרבם, יקללו-סלה.
1  אך לאלוהים, דומי נפשי:    כי-ממנו, תקוותי.
1  אך-הוא צורי, וישועתי;    משגבי, לא אמוט.
1  על-אלוהים, ישעי וכבודי;    צור-עוזי מחסי, באלוהים.
1  בטחו בו בכל-עת, עם--    שפכו-לפניו לבבכם;אלוהים מחסה-לנו    סלה.
1  אך, הבל בני-אדם--    כזב בני-איש:במאזניים לעלות;    המה, מהבל יחד.
1  אל-תבטחו בעושק,    ובגזל אל-תהבלו:חיל כי-ינוב--    אל-תשיתו לב.
1  אחת, דיבר אלוהים--שתיים-זו שמעתי:    כי עוז, לאלוהים.
1  ולך-אדוניי חסד:    כי-אתה תשלם לאיש כמעשהו. 1  מזמור לדויד;    בהיותו, במדבר יהודה.
1  אלוהים, אלי אתה--    אשחרך:צמאה לך, נפשי--    כמה לך בשרי;בארץ-צייה ועייף    בלי-מים.
1  כן, בקודש חזיתיך--    לראות עוזך, וכבודך.
1  כי-טוב חסדך, מחיים;    שפתיי ישבחונך.
1  כן אברכך בחיי;    בשמך, אשא כפיי.
1  כמו חלב ודשן, תשבע נפשי;    ושפתי רננות, יהלל-פי.
1  אם-זכרתיך על-יצועיי--    באשמורות, אהגה-בך.
1  כי-היית עזרתה לי;    ובצל כנפיך ארנן.
1  דבקה נפשי אחריך;    בי, תמכה ימינך.
1  והמה--לשואה, יבקשו נפשי;    יבואו, בתחתייות הארץ.
1  יגירוהו, על-ידי-חרב;    מנת שועלים יהיו.
1  והמלך,    ישמח באלוהים:יתהלל, כל-הנשבע בו--    כי ייסכר, פי דוברי-שקר. 1  למנצח, מזמור לדויד.
1  שמע-אלוהים קולי בשיחי;    מפחד אויב, תיצור חיי.
1  תסתירני, מסוד מרעים;    מרגשת, פועלי אוון.
1  אשר שננו כחרב לשונם;    דרכו חיצם, דבר מר.
1  לירות במסתרים תם;    פתאום יורוהו, ולא ייראו.
1  יחזקו-למו, דבר רע--    יספרו, לטמון מוקשים;אמרו,    מי יראה-למו.
1  יחפשו עולות--    תמנו, חפש מחופש;וקרב איש,    ולב עמוק.
1  ויורם, אלוהים:    חץ פתאום--היו, מכותם.
1  ויכשילוהו עלימו לשונם;    יתנודדו, כל-רואה בם.
1  וייראו, כל-אדם:    ויגידו, פועל אלוהים; ומעשהו השכילו.
1  ישמח צדיק ביהוה, וחסה בו;    ויתהללו, כל-ישרי-לב. 1  למנצח מזמור, לדויד שיר.
1  לך דומייה תהילה אלוהים בציון;    ולך, ישולם-נדר.
1  שומע תפילה--    עדיך, כל-בשר יבואו.
1  דברי עוונות, גברו מני;    פשעינו, אתה תכפרם.
1  אשרי, תבחר ותקרב--    ישכון חצריך:נשבעה, בטוב ביתך;    קדוש, היכלך.
1  נוראות, בצדק תעננו--    אלוהי ישענו;מבטח כל-קצווי-ארץ,    וים רחוקים.
1  מכין הרים בכוחו;    נאזר, בגבורה.
1  משביח, שאון ימים--שאון גליהם;    והמון לאומים.
1  וייראו, יושבי קצוות--מאותותיך;    מוצאי בוקר וערב תרנין.
1  פקדת הארץ ותשוקקהא, רבת תעשרנה--    פלג אלוהים, מלא מים;תכין דגנם,    כי-כן תכינהא.
1  תלמיה רווה, נחת גדודיה;    ברביבים תמוגגנה, צמחה תברך.
1  עיטרת, שנת טובתך;    ומעגליך, ירעפון דשן.
1  ירעפו, נאות מדבר;    וגיל, גבעות תחגורנה.
1  לבשו כרים, הצאן--    ועמקים יעטפו-בר;יתרועעו,    אף-ישירו. 1  למנצח, שיר מזמור:    הריעו לאלוהים, כל-הארץ.
1  זמרו כבוד-שמו;    שימו כבוד, תהילתו.
1  אמרו לאלוהים, מה-נורא מעשיך;    ברוב עוזך, יכחשו לך אויביך.
1  כל-הארץ, ישתחוו לך--ויזמרו-לך;    יזמרו שמך סלה.
1  לכו וראו, מפעלות אלוהים;    נורא עלילה, על-בני אדם.
1  הפך ים, ליבשה--בנהר, יעברו ברגל;    שם, נשמחה-בו.
1  מושל בגבורתו, עולם--    עיניו, בגויים תצפינה;הסוררים,    אל-ירומו למו סלה.
1  ברכו עמים אלוהינו;    והשמיעו, קול תהילתו.
1  השם נפשנו, בחיים;    ולא-נתן למוט רגלנו.
1  כי-בחנתנו אלוהים;    צרפתנו, כצרוף-כסף.
1  הבאתנו במצודה;    שמת מועקה במותנינו.
1  הרכבת אנוש, לראשנו:    באנו-באש ובמים; ותוציאנו, לרוויה.
1  אבוא ביתך בעולות;    אשלם לך נדריי.
1  אשר-פצו שפתיי;    ודיבר-פי, בצר-לי.
1  עולות מיחים אעלה-לך,    עם-קטורת אילים;אעשה בקר עם-עתודים    סלה.
1  לכו-שמעו ואספרה, כל-יראי אלוהים:    אשר עשה לנפשי.
1  אליו פי-קראתי;    ורומם, תחת לשוני.
1  אוון, אם-ראיתי בליבי--    לא ישמע אדוניי.
1  אכן, שמע אלוהים;    הקשיב, בקול תפילתי.
1  ברוך אלוהים--    אשר לא-הסיר תפילתי וחסדו, מאיתי. 1  למנצח בנגינות, מזמור שיר.
1  אלוהים, יחוננו ויברכנו;    יאר פניו איתנו סלה.
1  לדעת בארץ דרכך;    בכל-גויים, ישועתך.
1  יודוך עמים אלוהים:    יודוך, עמים כולם.
1  ישמחו וירננו,    לאומים:כי-תשפוט עמים מישור;    ולאומים, בארץ תנחם סלה.
1  יודוך עמים אלוהים:    יודוך, עמים כולם.
1  ארץ, נתנה יבולה;    יברכנו, אלוהים אלוהינו.
1  יברכנו אלוהים;    וייראו אותו, כל-אפסי-ארץ. 1  למנצח לדויד, מזמור שיר.
1  יקום אלוהים, יפוצו אויביו;    וינוסו משנאיו, מפניו.
1  כהנדוף עשן,    תנדוף:כהימס דונג, מפני-אש--    יאבדו רשעים, מפני אלוהים.
1  וצדיקים--ישמחו יעלצו, לפני אלוהים;    וישישו בשמחה.
1  שירו, לאלוהים--    זמרו שמו:סולו, לרוכב בערבות--ביה שמו;    ועלזו לפניו.
1  אבי יתומים, ודיין אלמנות--    אלוהים, במעון קודשו.
1  אלוהים, מושיב יחידים ביתה--    מוציא אסירים, בכושרות;אך סוררים,    שכנו צחיחה.
1  אלוהים--בצאתך, לפני עמך;    בצעדך בישימון סלה.
1  ארץ רעשה, אף-שמיים נטפו--    מפני אלוהים:זה סיניי--    מפני אלוהים, אלוהי ישראל.
1  גשם נדבות, תניף אלוהים;    נחלתך ונלאה, אתה כוננתה.
1  חיתך ישבו-בה;    תכין בטובתך לעני אלוהים.
1  אדוניי ייתן-אומר;    המבשרות, צבא רב.
1  מלכי צבאות, יידודון יידודון;    ונוות-בית, תחלק שלל.
1  אם-תשכבון,    בין שפתיים:כנפי יונה, נחפה בכסף;    ואברותיה, בירקרק חרוץ.
1  בפרש שדיי מלכים בה--    תשלג בצלמון.
1  הר-אלוהים הר-בשן:    הר גבנונים, הר-בשן.
1  למה, תרצדון--    הרים גבנונים:ההר--חמד אלוהים לשבתו;    אף-יהוה, ישכון לנצח.
1  רכב אלוהים, ריבותיים אלפי שנאן;    אדוניי בם, סיניי בקודש.
1  עלית למרום, שבית שבי--    לקחת מתנות, באדם;ואף סוררים,    לשכון יה אלוהים.
1  ברוך אדוניי, יום יום:    יעמוס-לנו--האל ישועתנו סלה.
1  האל לנו, אל למושעות:    וליהוה אדוניי--למוות, תוצאות.
1  אך-אלוהים--ימחץ, ראש אויביו:    קודקוד שיער--מתהלך, באשמיו.
1  אמר אדוניי, מבשן אשיב;    אשיב, ממצולות ים.
1  למען, תמחץ רגלך--בדם:    לשון כלביך--מאויבים מינהו.
1  ראו הליכותיך אלוהים;    הליכות אלי מלכי בקודש.
1  קידמו שרים, אחר נוגנים;    בתוך עלמות, תופפות.
1  במקהלות, ברכו אלוהים;    אדוניי, ממקור ישראל.
1  שם בנימין, צעיר רודם--שרי יהודה, רגמתם;    שרי זבולון, שרי נפתלי.
1  ציווה אלוהיך, עוזך:    עוזה אלוהים--זו, פעלת לנו.
1  מהיכלך, על-ירושלים--    לך יובילו מלכים שי.
1  גער חית קנה, עדת אבירים בעגלי עמים--    מתרפס ברצי-כסף;ביזר עמים,    קרבות יחפצו.
1  יאתיו חשמנים, מני מצריים;    כוש תריץ ידיו, לאלוהים.
1  ממלכות הארץ, שירו לאלוהים;    זמרו אדוניי סלה.
1  לרוכב, בשמי שמי-קדם--    הן ייתן בקולו, קול עוז.
1  תנו עוז, לאלוהים:    על-ישראל גאוותו; ועוזו, בשחקים.
1  נורא אלוהים,    ממקדשיך:אל ישראל--    הוא נותן עוז ותעצומות לעם;ברוך אלוהים. 1  למנצח על-שושנים לדויד.
1  הושיעני אלוהים--    כי באו מים עד-נפש.
1  טבעתי, ביוון מצולה--    ואין מועמד;באתי במעמקי-מים,    ושיבולת שטפתני.
1  יגעתי בקוראי, ניחר גרוני:    כלו עיניי--מייחל, לאלוהיי.
1  רבו, משערות ראשי--    שונאיי חינם:עצמו מצמיתיי, אויביי שקר--    אשר לא-גזלתי, אז אשיב.
1  אלוהים--אתה ידעת, לאיוולתי;    ואשמותיי, ממך לא-נכחדו.
1  אל-יבושו בי, קוויך--    אדוניי יהוה, צבאות:אל-ייכלמו בי מבקשיך--    אלוהי, ישראל.
1  כי-עליך, נשאתי חרפה;    כיסתה כלימה פניי.
1  מוזר, הייתי לאחיי;    ונוכרי, לבני אימי.
1  כי-קנאת ביתך אכלתני;    וחרפות חורפיך, נפלו עליי.
1  ואבכה בצום נפשי;    ותהי לחרפות לי.
1  ואתנה לבושי שק;    ואהי להם למשל.
1  ישיחו בי, יושבי שער;    ונגינות, שותי שיכר.
1  ואני תפילתי-לך יהוה, עת רצון--    אלוהים ברוב-חסדך;ענני,    באמת ישעך.
1  הצילני מטיט, ואל-אטבעה;    אינצלה משונאיי, וממעמקי מים.
1  אל-תשטפני, שיבולת מים--    ואל-תבלעני מצולה;ואל-תאטר-עליי באר    פיה.
1  ענני יהוה, כי-טוב חסדך;    כרוב רחמיך, פנה אליי.
1  ואל-תסתר פניך, מעבדך:    כי-צר-לי, מהר ענני.
1  קורבה אל-נפשי גאלה;    למען אויביי פדני.
1  אתה ידעת--חרפתי ובושתי, וכלימתי;    נגדך, כל-צורריי.
1  חרפה, שברה ליבי--    ואנושה:ואקווה לנוד ואין;    ולמנחמים, ולא מצאתי.
1  וייתנו בברותי ראש;    ולצמאי, ישקוני חומץ.
1  יהי-שולחנם לפניהם לפח;    ולשלומים למוקש.
1  תחשכנה עיניהם, מראות;    ומותניהם, תמיד המעד.
1  שפוך-עליהם זעמך;    וחרון אפך, ישיגם.
1  תהי-טירתם נשמה;    באוהליהם, אל-יהי יושב.
1  כי-אתה אשר-הכית רדפו;    ואל-מכאוב חלליך יספרו.
1  תנה-עוון, על-עוונם;    ואל-יבואו, בצדקתך.
1  יימחו, מספר חיים;    ועם צדיקים, אל-ייכתבו.
1  ואני, עני וכואב;    ישועתך אלוהים תשגבני.
1  אהללה שם-אלוהים בשיר;    ואגדלנו בתודה.
1  ותיטב ליהוה, משור פר;    מקרין מפריס.
1  ראו ענווים ישמחו;    דורשי אלוהים, ויחי לבבכם.
1  כי-שומע אל-אביונים יהוה;    ואת-אסיריו, לא בזה.
1  יהללוהו, שמיים וארץ;    ימים, וכל-רומש בם.
1  כי אלוהים, יושיע ציון, ויבנה, ערי יהודה;    וישבו שם, וירשוה.
1  וזרע עבדיו, ינחלוה;    ואוהבי שמו, ישכנו-בה. 1  למנצח, לדויד להזכיר.  
אלוהים להצילני; יהוה, לעזרתי חושה.
1  יבושו ויחפרו, מבקשי נפשי:    ייסוגו אחור, וייכלמו; חפצי, רעתי.
1  ישובו, על-עקב בושתם--    האומרים, האח האח.
1  ישישו וישמחו, בך--    כל-מבקשיך:ויאמרו תמיד, יגדל אלוהים--    אוהבי, ישועתך.
1  ואני, עני ואביון--    אלוהים חושה-לי:עזרי ומפלטי אתה;    יהוה, אל-תאחר. 1  בך-יהוה חסיתי;    אל-אבושה לעולם.
1  בצדקתך, תצילני ותפלטני;    הטה-אליי אוזנך, והושיעני.
1  היה לי, לצור מעון לבוא--    תמיד, ציווית להושיעני:כי-סלעי ומצודתי    אתה.
1  אלוהיי--פלטני, מיד רשע;    מכף מעוול וחומץ.
1  כי-אתה תקוותי;    אדוניי יהוה, מבטחי מנעוריי.
1  עליך, נסמכתי מבטן--ממעי אימי, אתה גוזי;    בך תהילתי תמיד.
1  כמופת, הייתי לרבים;    ואתה, מחסי-עוז.
1  יימלא פי, תהילתך;    כל-היום, תפארתך.
1  אל-תשליכני, לעת זקנה;    ככלות כוחי, אל-תעזבני.
1  כי-אמרו אויביי לי;    ושומרי נפשי, נועצו יחדיו.
1  לאמור, אלוהים עזבו;    רדפו ותפשוהו, כי-אין מציל.
1  אלוהים, אל-תרחק ממני;    אלוהיי, לעזרתי חושה.
1  יבושו יכלו, שוטני נפשי:    יעטו חרפה, וכלימה--מבקשי, רעתי.
1  ואני, תמיד אייחל;    והוספתי, על-כל-תהילתך.
1  פי, יספר צדקתך--כל-היום תשועתך:    כי לא ידעתי ספורות.
1  אבוא--בגבורות, אדוניי יהוה;    אזכיר צדקתך לבדך.
1  אלוהים, לימדתני מנעוריי;    ועד-הנה, אגיד נפלאותיך.
1  וגם עד-זקנה, ושיבה--    אלוהים אל-תעזבני:עד-אגיד זרועך לדור;    לכל-יבוא, גבורתך.
1  וצדקתך אלוהים,    עד-מרום:אשר-עשית גדולות;    אלוהים, מי כמוך.
1  אשר הראיתני, צרות רבות--    ורעות:תשוב תחייני;    ומתהומות הארץ, תשוב תעלני.
1  תרב גדולתי;    ותיסוב תנחמני.
1  גם-אני, אודך בכלי-נבל--    אמיתך אלוהיי:אזמרה לך בכינור--    קדוש, ישראל.
1  תרננה שפתיי, כי אזמרה-לך;    ונפשי, אשר פדית.
1  גם-לשוני--    כל-היום, תהגה צדקתך:כי-בושו כי-חפרו,    מבקשי רעתי. 1  לשלמה:    אלוהים--משפטיך, למלך תן; וצדקתך לבן-מלך.
1  ידין עמך בצדק;    וענייך במשפט.
1  ישאו הרים שלום לעם;    וגבעות, בצדקה.
1  ישפוט, עניי-עם--יושיע, לבני אביון;    וידכא עושק.
1  ייראוך עם-שמש;    ולפני ירח, דור דורים.
1  יירד, כמטר על-גז;    כרביבים, זרזיף ארץ.
1  יפרח-בימיו צדיק;    ורוב שלום, עד-בלי ירח.
1  ויירד, מים עד-ים;    ומנהר, עד-אפסי-ארץ.
1  לפניו, יכרעו ציים;    ואויביו, עפר ילחכו.
1  מלכי תרשיש ואיים,    מנחה ישיבו;מלכי שבא וסבא,    אשכר יקריבו.
1  וישתחוו-לו כל-מלכים;    כל-גויים יעבדוהו.
1  כי-יציל, אביון משווע;    ועני, ואין-עוזר לו.
1  יחוס, על-דל ואביון;    ונפשות אביונים יושיע.
1  מתוך ומחמס, יגאל נפשם;    וייקר דמם בעיניו.
1  ויחי--    וייתן-לו, מזהב שבא:ויתפלל בעדו תמיד;    כל-היום, יברכנהו.
1  יהי פיסת-בר, בארץ--    בראש הרים:ירעש כלבנון פרייו;    ויציצו מעיר, כעשב הארץ.
1  יהי שמו, לעולם--    לפני-שמש, יינון שמו:ויתברכו בו;    כל-גויים יאשרוהו.
1  ברוך, יהוה אלוהים--אלוהי ישראל:    עושה נפלאות לבדו.
1  וברוך, שם כבודו--    לעולם:ויימלא כבודו, את-כול הארץ--    אמן ואמן.
1  כולו תפילות--    דויד, בן-ישי. 1  מזמור, לאסף:אך טוב לישראל אלוהים,    לברי לבב.
1  ואני--כמעט, נטיו רגליי;    כאין, שופכו אשוריי.
1  כי-קינאתי, בהוללים;    שלום רשעים אראה.
1  כי אין חרצובות למותם;    ובריא אולם.
1  בעמל אנוש אינמו;    ועם-אדם, לא ינוגעו.
1  לכן, ענקתמו גאווה;    יעטוף-שית, חמס למו.
1  יצא, מחלב עינמו;    עברו, משכייות לבב.
1  ימיקו, וידברו ברע עושק;    ממרום ידברו.
1  שתו בשמיים פיהם;    ולשונם, תיהלך בארץ.
1  לכן, ישוב עמו הלום;    ומי מלא, יימצו למו.
1  ואמרו, איכה ידע-אל;    ויש דעה בעליון.
1  הנה-אלה רשעים;    ושלווי עולם, השגו-חיל.
1  אך-ריק, זיכיתי לבבי;    וארחץ בניקיון כפיי.
1  ואהי נגוע, כל-היום;    ותוכחתי, לבקרים.
1  אם-אמרתי, אספרה כמו;    הנה דור בניך בגדתי.
1  ואחשבה, לדעת זאת;    עמל הוא בעיניי.
1  עד-אבוא, אל-מקדשי-אל;    אבינה, לאחריתם.
1  אך בחלקות, תשית למו;    הפלתם, למשואות.
1  איך היו לשמה כרגע;    ספו תמו, מן-בלהות.
1  כחלום מהקיץ--    אדוניי, בעיר צלמם תבזה.
1  כי, יתחמץ לבבי;    וכליותיי, אשתונן.
1  ואני-בער, ולא אדע;    בהמות, הייתי עימך.
1  ואני תמיד עימך;    אחזת, ביד-ימיני.
1  בעצתך תנחני;    ואחר, כבוד תיקחני.
1  מי-לי בשמיים;    ועימך, לא-חפצתי בארץ.
1  כלה שארי, ולבבי:    צור-לבבי וחלקי--אלוהים לעולם.
1  כי-הנה רחקיך יאבדו;    הצמת, כל-זונה ממך.
1  ואני, קרבת אלוהים--    לי-טוב:שתי, באדוניי יהוה מחסי;    לספר, כל-מלאכותיך. 1  משכיל, לאסף:למה אלוהים, זנחת לנצח;    יעשן אפך, בצאן מרעיתך.
1  זכור עדתך, קנית קדם--    גאלת, שבט נחלתך;הר-ציון,    זה שכנת בו.
1  הרימה פעמיך, למשואות נצח;    כל-הרע אויב בקודש.
1  שאגו צורריך, בקרב מועדך;    שמו אותותם אותות.
1  ייוודע, כמביא למעלה;    בסבוך-עץ, קרדומות.
1  ועתה, פיתוחיה יחד--    בכשיל וכילפות, יהלומון.
1  שלחו באש, מקדשך;    לארץ, חיללו משכן-שמך.
1  אמרו בליבם, נינם יחד;    שרפו כל-מועדי-אל בארץ.
1  אותותינו, לא ראינו:    אין-עוד נביא; ולא-איתנו, יודע עד-מה.
1  עד-מתיי אלוהים, יחרף צר;    ינאץ אויב שמך לנצח.
1  למה תשיב ידך, וימינך;    מקרב חיקך כלה.
1  ואלוהים, מלכי מקדם;    פועל ישועות, בקרב הארץ.
1  אתה פוררת בעוזך ים;    שיברת ראשי תנינים, על-המים.
1  אתה ריצצת, ראשי לוויתן;    תיתננו מאכל, לעם לציים.
1  אתה בקעת, מעיין ונחל;    אתה הובשת, נהרות איתן.
1  לך יום, אף-לך לילה;    אתה הכינות, מאור ושמש.
1  אתה הצבת, כל-גבולות ארץ;    קיץ וחורף, אתה יצרתם.
1  זכור-זאת--אויב, חירף יהוה;    ועם נבל, ניאצו שמך.
1  אל-תיתן לחית, נפש תורך;    חית ענייך, אל-תשכח לנצח.
1  הבט לברית:    כי מלאו מחשכי-ארץ, נאות חמס.
1  אל-ישוב דך נכלם;    עני ואביון, יהללו שמך.
1  קומה אלוהים, ריבה ריבך;    זכור חרפתך מני-נבל, כל-היום.
1  אל-תשכח, קול צורריך;    שאון קמיך, עולה תמיד. 1  למנצח אל-תשחת; מזמור לאסף שיר.
1  הודינו לך, אלוהים--הודינו, וקרוב שמך;    סיפרו, נפלאותיך.
1  כי, אקח מועד;    אני, מישרים אשפוט.
1  נמוגים, ארץ וכל-יושביה;    אנוכי תיכנתי עמודיה סלה.
1  אמרתי להוללים, אל-תהולו;    ולרשעים, אל-תרימו קרן.
1  אל-תרימו למרום קרנכם;    תדברו בצוואר עתק.
1  כי לא ממוצא, וממערב;    ולא, ממדבר הרים.
1  כי-אלוהים שופט;    זה ישפיל, וזה ירים.
1  כי כוס ביד-יהוה, ויין חמר מלא מסך--    ויגר מזה:אך-שמריה, ימצו ישתו;    כול, רשעי-ארץ.
1  ואני, אגיד לעולם;    אזמרה, לאלוהי יעקוב.
1  וכל-קרני רשעים אגדע;    תרוממנה, קרנות צדיק. 1  למנצח בנגינות; מזמור לאסף שיר.
1  נודע ביהודה אלוהים;    בישראל, גדול שמו.
1  ויהי בשלם סוכו;    ומעונתו בציון.
1  שמה, שיבר רשפי-קשת;    מגן וחרב ומלחמה סלה.
1  נאור, אתה אדיר--    מהררי-טרף.
1  אשתוללו, אבירי לב--    נמו שנתם;ולא-מצאו כל-אנשי-חיל    ידיהם.
1  מגערתך, אלוהי יעקוב;    נרדם, ורכב וסוס.
1  אתה, נורא אתה--ומי-יעמוד לפניך;    מאז אפך.
1  משמיים, השמעת דין;    ארץ יראה ושקטה.
1  בקום-למשפט אלוהים--    להושיע כל-ענווי-ארץ סלה.
1  כי-חמת אדם תודך;    שארית חמות תחגור.
1  נדרו ושלמו, ליהוה אלוהיכם:    כל-סביביו--יובילו שי, למורא.
1  יבצור, רוח נגידים;    נורא, למלכי-ארץ. 1  למנצח על-ידותון; לאסף מזמור.
1  קולי אל-אלוהים ואצעקה;    קולי אל-אלוהים, והאזין אליי.
1  ביום צרתי,    אדוניי דרשתי:ידי, לילה ניגרה--ולא תפוג;    מאנה הינחם נפשי.
1  אזכרה אלוהים ואהמיה;    אשיחה, ותתעטף רוחי סלה.
1  אחזת, שמורות עיניי;    נפעמתי, ולא אדבר.
1  חישבתי ימים מקדם--    שנות, עולמים.
1  אזכרה נגינתי, בלילה:    עם-לבבי אשיחה; ויחפש רוחי.
1  הלעולמים, יזנח אדוניי;    ולא-יוסיף לרצות עוד.
1  האפס לנצח חסדו;    גמר אומר, לדור ודור.
1  השכח חנות אל;    אם-קפץ באף, רחמיו סלה.
1  ואומר, חלותי היא--    שנות, ימין עליון.
1  אזכור מעללי-יה:    כי-אזכרה מקדם פלאך.
1  והגיתי בכל-פועלך;    ובעלילותיך אשיחה.
1  אלוהים, בקודש דרכך;    מי-אל גדול, כאלוהים.
1  אתה האל, עושה פלא;    הודעת בעמים עוזך.
1  גאלת בזרוע עמך;    בני-יעקוב ויוסף סלה.
1  ראוך מים, אלוהים--ראוך מים יחילו;    אף, ירגזו תהומות.
1  זורמו מים, עבות--קול, נתנו שחקים;    אף-חצציך, יתהלכו.
1  קול רעמך, בגלגל--האירו ברקים תבל;    רגזה ותרעש הארץ.
1  בים דרכך--ושבילך, במים רבים;    ועיקבותיך, לא נודעו.
1  נחית כצאן עמך--    ביד-משה ואהרון. 1  משכיל, לאסף:האזינה עמי, תורתי;    הטו אוזנכם, לאמרי-פי.
1  אפתחה במשל פי;    אביעה חידות, מני-קדם.
1  אשר שמענו, ונדעם;    ואבותינו, סיפרו-לנו.
1  לא נכחד, מבניהם--    לדור אחרון, מספרים תהילות יהוה;ועזוזו ונפלאותיו,    אשר עשה.
1  ויקם עדות, ביעקוב,    ותורה, שם בישראל:אשר ציווה, את-אבותינו--    להודיעם, לבניהם.
1  למען יידעו, דור אחרון--בנים ייוולדו;    יקומו, ויספרו לבניהם.
1  וישימו באלוהים, כסלם:    ולא ישכחו, מעללי-אל; ומצוותיו ינצורו.
1  ולא יהיו, כאבותם--    דור, סורר ומורה:דור, לא-הכין ליבו;    ולא-נאמנה את-אל רוחו.
1  בני-אפריים, נושקי רומי-קשת;    הפכו, ביום קרב.
1  לא שמרו, ברית אלוהים;    ובתורתו, מיאנו ללכת.
1  וישכחו עלילותיו;    ונפלאותיו, אשר הראם.
1  נגד אבותם, עשה פלא;    בארץ מצריים שדה-צוען.
1  בקע ים, ויעבירם;    ויצב-מים כמו-נד.
1  וינחם בענן יומם;    וכל-הלילה, באור אש.
1  יבקע צורים, במדבר;    וישק, כתהומות רבה.
1  ויוציא נוזלים מסלע;    ויורד כנהרות מים.
1  ויוסיפו עוד, לחטוא-לו--    למרות עליון, בצייה.
1  וינסו-אל בלבבם--    לשאול-אוכל לנפשם.
1  וידברו, באלוהים:    אמרו, היוכל אל--לערוך שולחן, במדבר.
1  הן הכה-צור, ויזובו מים--    ונחלים ישטופו:הגם-לחם, יוכל תת;    אם-יכין שאר לעמו.
1  לכן, שמע יהוה--    ויתעבר:ואש, נישקה ביעקוב;    וגם-אף, עלה בישראל.
1  כי לא האמינו, באלוהים;    ולא בטחו, בישועתו.
1  ויצו שחקים ממעל;    ודלתי שמיים פתח.
1  וימטר עליהם מן לאכול;    ודגן-שמיים, נתן למו.
1  לחם אבירים, אכל איש;    צידה שלח להם לשובע.
1  יסע קדים, בשמיים;    וינהג בעוזו תימן.
1  וימטר עליהם כעפר שאר;    וכחול ימים, עוף כנף.
1  ויפל, בקרב מחנהו;    סביב, למשכנותיו.
1  ויאכלו וישבעו מאוד;    ותאוותם, יביא להם.
1  לא-זרו מתאוותם;    עוד, אוכלם בפיהם.
1  ואף אלוהים, עלה בהם,    ויהרוג, במשמניהם;ובחורי ישראל    הכריע.
1  בכל-זאת חטאו-עוד;    ולא-האמינו, בנפלאותיו.
1  ויכל-בהבל ימיהם;    ושנותם, בבהלה.
1  אם-הרגם ודרשוהו;    ושבו, ושיחרו-אל.
1  ויזכרו, כי-אלוהים צורם;    ואל עליון, גואלם.
1  ויפתוהו בפיהם;    ובלשונם, יכזבו-לו.
1  וליבם, לא-נכון עימו;    ולא נאמנו, בבריתו.
1  והוא רחום, יכפר עוון--    ולא-ישחית:והרבה, להשיב אפו;    ולא-יעיר, כל-חמתו.
1  ויזכור, כי-בשר המה;    רוח הולך, ולא ישוב.
1  כמה, ימרוהו במדבר;    יעציבוהו, בישימון.
1  וישובו וינסו אל;    וקדוש ישראל התוו.
1  לא-זכרו את-ידו;    יום, אשר-פדם מני-צר.
1  אשר-שם במצריים, אותותיו;    ומופתיו, בשדה-צוען.
1  ויהפוך לדם, יאוריהם;    ונוזליהם, בל-ישתיון.
1  ישלח בהם ערוב, ויאכלם;    וצפרדע, ותשחיתם.
1  וייתן לחסיל יבולם;    ויגיעם, לארבה.
1  יהרוג בברד גפנם;    ושקמותם, בחנמל.
1  ויסגר לברד בעירם;    ומקניהם, לרשפים.
1  ישלח-בם, חרון אפו--עברה וזעם וצרה;    משלחת, מלאכי רעים.
1  יפלס נתיב, לאפו:    לא-חשך ממוות נפשם; וחיתם, לדבר הסגיר.
1  ויך כל-בכור במצריים;    ראשית אונים, באוהלי-חם.
1  ויסע כצאן עמו;    וינהגם כעדר, במדבר.
1  וינחם לבטח, ולא פחדו;    ואת-אויביהם, כיסה הים.
1  ויביאם, אל-גבול קודשו;    הר-זה, קנתה ימינו.
1  ויגרש מפניהם, גויים--    ויפילם, בחבל נחלה;וישכן באוהליהם,    שבטי ישראל.
1  וינסו וימרו, את-אלוהים עליון;    ועדותיו, לא שמרו.
1  וייסוגו ויבגדו, כאבותם;    נהפכו, כקשת רמייה.
1  ויכעיסוהו בבמותם;    ובפסיליהם, יקניאוהו.
1  שמע אלוהים, ויתעבר;    וימאס מאוד, בישראל.
1  וייטוש, משכן שילה;    אוהל, שיכן באדם.
1  וייתן לשבי עוזו;    ותפארתו ביד-צר.
1  ויסגר לחרב עמו;    ובנחלתו, התעבר.
1  בחוריו אכלה-אש;    ובתולותיו, לא הוללו.
1  כוהניו, בחרב נפלו;    ואלמנותיו, לא תבכינה.
1  וייקץ כישן אדוניי;    כגיבור, מתרונן מיין.
1  ויך-צריו אחור;    חרפת עולם, נתן למו.
1  וימאס, באוהל יוסף;    ובשבט אפריים, לא בחר.
1  ויבחר, את-שבט יהודה;    את-הר ציון, אשר אהב.
1  וייבן כמו-רמים, מקדשו;    כארץ, יסדה לעולם.
1  ויבחר, בדויד עבדו;    וייקחהו, ממכלאות צאן.
1  מאחר עלות, הביאו:    לרעות, ביעקוב עמו; ובישראל, נחלתו.
1  וירעם, כתום לבבו;    ובתבונות כפיו ינחם. 1  מזמור, לאסף:אלוהים, באו גויים בנחלתך--    טימאו, את היכל קודשך;שמו את-ירושלים    לעיים.
1  נתנו, את-נבלת עבדיך--    מאכל, לעוף השמיים;בשר חסידיך,    לחיתו-ארץ.
1  שפכו דמם, כמים--סביבות ירושלים;    ואין קובר.
1  היינו חרפה, לשכנינו;    לעג וקלס, לסביבותינו.
1  עד-מה יהוה, תאנף לנצח;    תבער כמו-אש, קנאתך.
1  שפוך חמתך--    אל הגויים, אשר לא-ידעוך:ועל ממלכות--    אשר בשמך, לא קראו.
1  כי, אכל את-יעקוב;    ואת-נווהו השמו.
1  אל-תזכור-לנו,    עוונות ראשונים:מהר, יקדמונו רחמיך--    כי דלונו מאוד.
1  עוזרנו, אלוהי ישענו--    על-דבר כבוד-שמך;והצילנו וכפר על-חטאותינו,    למען שמך.
1  למה, יאמרו הגויים--    איה אלוהיהם:ייוודע בגויים לעינינו;    נקמת, דם-עבדיך השפוך.
1  תבוא לפניך, אנקת אסיר:    כגודל זרועך--הותר, בני תמותה.
1  והשב לשכנינו שבעתיים,    אל-חיקם;חרפתם אשר חירפוך    אדוניי.
1  ואנחנו עמך, וצאן מרעיתך--    נודה לך, לעולם:לדור ודור--    נספר, תהילתך. 1  למנצח אל-שושנים;    עדות לאסף מזמור.
1  רועה ישראל, האזינה--    נוהג כצאן יוסף;יושב הכרובים    הופיעה.
1  לפני אפריים, ובנימין ומנשה--    עוררה את-גבורתך;ולכה לישועתה    לנו.
1  אלוהים השיבנו;    והאר פניך, וניוושעה.
1  יהוה אלוהים צבאות--    עד-מתיי עשנת, בתפילת עמך.
1  האכלתם, לחם דמעה;    ותשקמו, בדמעות שליש.
1  תשימנו מדון, לשכנינו;    ואויבינו, ילעגו-למו.
1  אלוהים צבאות השיבנו;    והאר פניך, וניוושעה.
1  גפן, ממצריים תסיע;    תגרש גויים, ותיטעהא.
1  פינית לפניה;    ותשרש שורשיה, ותמלא-ארץ.
1  כוסו הרים צילה;    וענפיה, ארזי-אל.
1  תשלח קציריה עד-ים;    ואל-נהר, יונקותיה.
1  למה, פרצת גדריה;    וארוה, כל-עוברי דרך.
1  יכרסמנה חזיר מיער;    וזיז שדיי ירענה.
1  אלוהים צבאות,    שוב-נא:הבט משמיים וראה;    ופקוד, גפן זאת.
1  וכנה, אשר-נטעה ימינך;    ועל-בן, אימצת לך.
1  שרופה באש כסוחה;    מגערת פניך יאבדו.
1  תהי-ידך, על-איש ימינך;    על-בן-אדם, אימצת לך.
1  ולא-נסוג ממך;    תחיינו, ובשמך נקרא.
1  יהוה אלוהים צבאות השיבנו;    האר פניך, וניוושעה. 1  למנצח על-הגיתית לאסף.
1  הרנינו, לאלוהים עוזנו;    הריעו, לאלוהי יעקוב.
1  שאו-זמרה, ותנו-תוף;    כינור נעים עם-נבל.
1  תקעו בחודש שופר;    בכסה, ליום חגנו.
1  כי חוק לישראל הוא;    משפט, לאלוהי יעקוב.
1  עדות, ביהוסף שמו--    בצאתו, על-ארץ מצריים;שפת לא-ידעתי    אשמע.
1  הסירותי מסבל שכמו;    כפיו, מדוד תעבורנה.
1  בצרה קראת,    ואחלצך:אענך, בסתר רעם;    אבחנך על-מי מריבה סלה.
1  שמע עמי, ואעידה בך;    ישראל, אם-תשמע-לי.
1  לא-יהיה בך, אל זר;    ולא תשתחווה, לאל נכר.
1  אנוכי, יהוה אלוהיך--    המעלך, מארץ מצריים;הרחב-פיך,    ואמלאהו.
1  ולא-שמע עמי לקולי;    וישראל, לא-אבה לי.
1  ואשלחהו, בשרירות ליבם;    ילכו, במועצותיהם.
1  לו--עמי, שומע לי;    ישראל, בדרכיי יהלכו.
1  כמעט, אויביהם אכניע;    ועל צריהם, אשיב ידי.
1  משנאי יהוה, יכחשו-לו;    ויהי עיתם לעולם.
1  ויאכילהו, מחלב חיטה;    ומצור, דבש אשביעך. 1  מזמור, לאסף:אלוהים, ניצב בעדת-אל;    בקרב אלוהים ישפוט.
1  עד-מתיי תשפטו-עוול;    ופני רשעים, תשאו-סלה.
1  שפטו-דל ויתום;    עני ורש הצדיקו.
1  פלטו-דל ואביון;    מיד רשעים הצילו.
1  לא ידעו, ולא יבינו--    בחשיכה יתהלכו;יימוטו,    כל-מוסדי ארץ.
1  אני-אמרתי, אלוהים אתם;    ובני עליון כולכם.
1  אכן, כאדם תמותון;    וכאחד השרים תיפולו.
1  קומה אלוהים, שופטה הארץ:    כי-אתה תנחל, בכל-הגויים. 1  שיר מזמור לאסף.
1  אלוהים אל-דומי-לך;    אל-תחרש ואל-תשקוט אל.
1  כי-הנה אויביך, יהמיון;    ומשנאיך, נשאו ראש.
1  על-עמך, יערימו סוד;    ויתייעצו, על-צפוניך.
1  אמרו--לכו, ונכחידם מגוי;    ולא-ייזכר שם-ישראל עוד.
1  כי נועצו לב יחדיו;    עליך, ברית יכרותו.
1  אוהלי אדום, וישמעאלים;    מואב והגרים.
1  גבל ועמון, ועמלק;    פלשת, עם-יושבי צור.
1  גם-אשור, נלווה עימם;    היו זרוע לבני-לוט סלה.
1  עשה-להם כמדיין;    כסיסרא כיבין, בנחל קישון.
1  נשמדו בעין-דור;    היו דומן, לאדמה.
1  שיתמו נדיבימו, כעורב וכזאב;    וכזבח וכצלמונע, כל-נסיכימו.
1  אשר אמרו, נירשה לנו--    את, נאות אלוהים.
1  אלוהיי, שיתמו כגלגל;    כקש, לפני-רוח.
1  כאש תבער-יער;    וכלהבה, תלהט הרים.
1  כן, תרדפם בסערך;    ובסופתך תבהלם.
1  מלא פניהם קלון;    ויבקשו שמך יהוה.
1  יבושו וייבהלו עדי-עד;    ויחפרו ויאבדו.
1  ויידעו--    כי-אתה שמך יהוה לבדך:עליון,    על-כל-הארץ. 1  למנצח על-הגיתית; לבני-קורח מזמור.
1  מה-ידידות משכנותיך--    יהוה צבאות.
1  נכספה וגם-כלתה, נפשי--    לחצרות יהוה:ליבי ובשרי--    ירננו, אל אל-חי.
1  גם-ציפור מצאה בית, ודרור קן לה--    אשר-שתה אפרוחיה:את-מזבחותיך, יהוה צבאות--    מלכי, ואלוהיי.
1  אשרי, יושבי ביתך--    עוד, יהללוך סלה.
1  אשרי אדם, עוז-לו בך;    מסילות, בלבבם.
1  עוברי, בעמק הבכא--    מעיין ישיתוהו;גם-ברכות,    יעטה מורה.
1  ילכו, מחיל אל-חיל;    ייראה אל-אלוהים בציון.
1  יהוה אלוהים צבאות,    שמעה תפילתי;האזינה אלוהי יעקוב    סלה.
1  מגיננו, ראה אלוהים;    והבט, פני משיחך.
1  כי טוב-יום בחצריך,    מאלף:בחרתי--הסתופף, בבית אלוהיי;    מדור, באוהלי-רשע.
1  כי שמש, ומגן--    יהוה אלוהים:חן וכבוד,    ייתן יהוה;לא ימנע-טוב,    להולכים בתמים.
1  יהוה צבאות--    אשרי אדם, בוטח בך. 1  למנצח לבני-קורח מזמור.
1  רצית יהוה ארצך;    שבת, שבית יעקוב.
1  נשאת, עוון עמך;    כיסית כל-חטאתם סלה.
1  אספת כל-עברתך;    השיבות, מחרון אפך.
1  שובנו, אלוהי ישענו;    והפר כעסך עימנו.
1  הלעולם תאנף-בנו;    תמשוך אפך, לדור ודור.
1  הלוא-אתה, תשוב תחיינו;    ועמך, ישמחו-בך.
1  הראנו יהוה חסדך;    וישעך, תיתן-לנו.
1  אשמעה--    מה-ידבר, האל יהוה:כי, ידבר שלום--אל-עמו ואל-חסידיו;    ואל-ישובו לכסלה.
1  אך קרוב ליראיו ישעו;    לשכון כבוד בארצנו.
1  חסד-ואמת נפגשו;    צדק ושלום נשקו.
1  אמת, מארץ תצמח;    וצדק, משמיים נשקף.
1  גם-יהוה, ייתן הטוב;    וארצנו, תיתן יבולה.
1  צדק, לפניו יהלך;    וישם לדרך פעמיו. 1  תפילה, לדויד:הטה-יהוה אוזנך ענני--    כי-עני ואביון אני.
1  שומרה נפשי,    כי-חסיד אני:הושע עבדך, אתה אלוהיי--    הבוטח אליך.
1  חונני אדוניי:    כי אליך אקרא, כל-היום.
1  שמח, נפש עבדך:    כי אליך אדוניי, נפשי אשא.
1  כי-אתה אדוניי, טוב וסלח;    ורב-חסד, לכל-קוראיך.
1  האזינה יהוה, תפילתי;    והקשיבה, בקול תחנונותיי.
1  ביום צרתי, אקראך:    כי תענני.
1  אין-כמוך באלוהים אדוניי;    ואין כמעשיך.
1  כל-גויים, אשר עשית--יבואו וישתחוו לפניך אדוניי;    ויכבדו לשמך.
1  כי-גדול אתה, ועושה נפלאות;    אתה אלוהים לבדך.
1  הורני יהוה, דרכך--    אהלך באמיתך;יחד לבבי,    ליראה שמך.
1  אודך, אדוניי אלוהיי--בכל-לבבי;    ואכבדה שמך לעולם.
1  כי-חסדך, גדול עליי;    והצלת נפשי, משאול תחתייה.
1  אלוהים, זדים קמו-עליי,    ועדת עריצים, ביקשו נפשי;ולא שמוך    לנגדם.
1  ואתה אדוניי, אל-רחום וחנון;    ארך אפיים, ורב-חסד ואמת.
1  פנה אליי, וחונני:    תנה-עוזך לעבדך; והושיעה, לבן-אמתך.
1  עשה-עימי אות,    לטובה:ויראו שונאיי ויבושו--    כי-אתה יהוה, עזרתני וניחמתני. 1  לבני-קורח, מזמור שיר:    יסודתו, בהררי-קודש.
1  אוהב יהוה, שערי ציון--    מכול, משכנות יעקוב.
1  נכבדות, מדובר בך--    עיר האלוהים סלה.
1  אזכיר, רהב ובבל--    ליודעיי:הנה פלשת וצור עם-כוש;    זה, יולד-שם.
1  ולציון, ייאמר--    איש ואיש, יולד-בה;והוא יכוננהא    עליון.
1  יהוה--יספור, בכתוב עמים:    זה יולד-שם סלה.
1  ושרים כחוללים--    כל-מעייניי בך. 1  שיר מזמור, לבני-קורח:למנצח על-מחלת לענות;    משכיל, להימן האזרחי.
1  יהוה, אלוהי ישועתי--    יום-צעקתי בלילה נגדך.
1  תבוא לפניך, תפילתי;    הטה אוזנך, לרינתי.
1  כי-שבעה ברעות נפשי;    וחיי, לשאול הגיעו.
1  נחשבתי, עם-יורדי בור;    הייתי, כגבר אין-אייל.
1  במתים,    חופשי:כמו חללים, שוכבי קבר--    אשר לא זכרתם עוד;והמה,    מידך נגזרו.
1  שתני, בבור תחתייות;    במחשכים, במצולות.
1  עליי, סמכה חמתך;    וכל-משבריך, עינית סלה.
1  הרחקת מיודעיי, ממני:    שתני תועבות למו; כלוא, ולא אצא.
1  עיני דאבה,    מני-עוני:קראתיך יהוה בכל-יום;    שיטחתי אליך כפיי.
1  הלמתים תעשה-פלא:    אם-רפאים, יקומו יודוך סלה.
1  היסופר בקבר חסדך;    אמונתך, באבדון.
1  הייוודע בחושך פלאך;    וצדקתך, בארץ נשייה.
1  ואני, אליך יהוה שיוועתי;    ובבוקר, תפילתי תקדמך.
1  למה יהוה, תזנח נפשי;    תסתיר פניך ממני.
1  עני אני וגווע מנוער;    נשאתי אימיך אפונה.
1  עליי, עברו חרוניך;    ביעותיך, צימתותוני.
1  סבוני כמים, כל-היום;    הקיפו עליי יחד.
1  הרחקת ממני, אוהב וריע;    מיודעיי מחשך. 1  משכיל, לאיתן האזרחי.
1  חסדי יהוה, עולם אשירה;    לדור ודור, אודיע אמונתך בפי.
1  כי-אמרתי--עולם, חסד ייבנה;    שמיים, תכין אמונתך בהם.
1  כרתי ברית, לבחירי;    נשבעתי, לדויד עבדי.
1  עד-עולם, אכין זרעך;    ובניתי לדור-ודור כיסאך סלה.
1  ויודו שמיים פלאך יהוה;    אף-אמונתך, בקהל קדושים.
1  כי מי בשחק, יערוך ליהוה;    ידמה ליהוה, בבני אלים.
1  אל נערץ, בסוד-קדושים רבה;    ונורא, על-כל-סביביו.
1  יהוה, אלוהי צבאות--מי-כמוך חסין יה;    ואמונתך, סביבותיך.
1  אתה מושל, בגאות הים;    בשוא גליו, אתה תשבחם.
1  אתה דיכית כחלל רהב;    בזרוע עוזך, פיזרת אויביך.
1  לך שמיים, אף-לך ארץ;    תבל ומלואה, אתה יסדתם.
1  צפון וימין, אתה בראתם;    תבור וחרמון, בשמך ירננו.
1  לך זרוע, עם-גבורה;    תעוז ידך, תרום ימינך.
1  צדק ומשפט, מכון כיסאך;    חסד ואמת, יקדמו פניך.
1  אשרי העם, יודעי תרועה;    יהוה, באור-פניך יהלכון.
1  בשמך, יגילון כל-היום;    ובצדקתך ירומו.
1  כי-תפארת עוזמו אתה;    וברצונך, תרום קרנינו.
1  כי ליהוה, מגיננו;    ולקדוש ישראל מלכנו.
1  אז דיברת בחזון, לחסידיך--    ותאמר, שיוויתי עזר על-גיבור;הרימותי בחור    מעם.
1  מצאתי, דויד עבדי;    בשמן קודשי משחתיו.
1  אשר ידי, תיכון עימו;    אף-זרועי תאמצנו.
1  לא-ישיא אויב בו;    ובן-עוולה, לא יעננו.
1  וכתותי מפניו צריו;    ומשנאיו אגוף.
1  ואמונתי וחסדי עימו;    ובשמי, תרום קרנו.
1  ושמתי בים ידו;    ובנהרות ימינו.
1  הוא יקראני, אבי אתה;    אלי, וצור ישועתי.
1  אף-אני, בכור אתנהו;    עליון, למלכי-ארץ.
1  לעולם, אשמור-לו חסדי;    ובריתי, נאמנת לו.
1  ושמתי לעד זרעו;    וכיסאו, כימי שמיים.
1  אם-יעזבו בניו, תורתי;    ובמשפטיי, לא ילכון.
1  אם-חוקותיי יחללו;    ומצוותיי, לא ישמורו.
1  ופקדתי בשבט פשעם;    ובנגעים עוונם.
1  וחסדי, לא-אפיר מעימו;    ולא-אשקר, באמונתי.
1  לא-אחלל בריתי;    ומוצא שפתיי, לא אשנה.
1  אחת, נשבעתי בקודשי:    אם-לדויד אכזב.
1  זרעו, לעולם יהיה;    וכיסאו כשמש נגדי.
1  כירח, ייכון עולם;    ועד בשחק, נאמן סלה.
1  ואתה זנחת, ותמאס;    התעברת, עם-משיחך.
1  ניארת, ברית עבדך;    חיללת לארץ נזרו.
1  פרצת כל-גדרותיו;    שמת מבצריו מחיתה.
1  שסוהו, כל-עוברי דרך;    היה חרפה, לשכניו.
1  הרימות, ימין צריו;    השמחת, כל-אויביו.
1  אף-תשיב, צור חרבו;    ולא הקמותו, במלחמה.
1  השבת מטהרו;    וכיסאו, לארץ מיגרת.
1  הקצרת, ימי עלומיו;    העטית עליו בושה סלה.
1  עד-מה יהוה, תיסתר לנצח;    תבער כמו-אש חמתך.
1  זכור-אני מה-חלד;    על-מה-שוא, בראת כל-בני-אדם.
1  מי גבר יחיה, ולא יראה-מוות;    ימלט נפשו מיד-שאול סלה.
1  איה, חסדיך הראשונים אדוניי:    נשבעת לדויד, באמונתך.
1  זכור אדוניי, חרפת עבדיך;    שאתי בחיקי, כל-רבים עמים.
1  אשר חירפו אויביך יהוה:    אשר חירפו, עיקבות משיחך.
1  ברוך יהוה לעולם:    אמן ואמן. 1  תפילה, למשה איש-האלוהים:אדוניי--מעון אתה, היית לנו;    בדור ודור.
1  בטרם, הרים יולדו--    ותחולל ארץ ותבל;ומעולם עד-עולם,    אתה אל.
1  תשב אנוש, עד-דכא;    ותאמר, שובו בני-אדם.
1  כי אלף שנים, בעיניך--    כיום אתמול, כי יעבור;ואשמורה    בלילה.
1  זרמתם, שינה יהיו;    בבוקר, כחציר יחלוף.
1  בבוקר, יציץ וחלף;    לערב, ימולל ויבש.
1  כי-כלינו באפך;    ובחמתך נבהלנו.
1  שתה עוונותינו לנגדך;    עלומנו, למאור פניך.
1  כי כל-ימינו, פנו בעברתך;    כילינו שנינו כמו-הגה.
1  ימי-שנותינו בהם שבעים שנה,    ואם בגבורות שמונים שנה--ורוהבם,    עמל ואוון:כי-גז חיש,    ונעופה.
1  מי-יודע, עוז אפך;    וכיראתך, עברתך.
1  למנות ימינו, כן הודע;    ונביא, לבב חכמה.
1  שובה יהוה, עד-מתיי;    והינחם, על-עבדיך.
1  שבענו בבוקר חסדך;    ונרננה ונשמחה, בכל-ימינו.
1  שמחנו, כימות עיניתנו:    שנות, ראינו רעה.
1  ייראה אל-עבדיך פועלך;    והדרך, על-בניהם.
1  ויהי, נועם אדוניי אלוהינו--    עלינו:ומעשה ידינו, כוננה עלינו;    ומעשה ידינו, כוננהו. 1  יושב, בסתר עליון;    בצל שדיי, יתלונן.
1  אומר--ליהוה, מחסי ומצודתי;    אלוהיי, אבטח-בו.
1  כי הוא יצילך, מפח יקוש;    מדבר הוות.
1  באברתו, יסך לך--ותחת-כנפיו תחסה;    צינה וסוחרה אמיתו.
1  לא-תירא, מפחד לילה;    מחץ, יעוף יומם.
1  מדבר, באופל יהלוך;    מקטב, ישוד צוהריים.
1  ייפול מצידך, אלף--ורבבה מימינך:    אליך, לא ייגש.
1  רק, בעיניך תביט;    ושילומת רשעים תראה.
1  כי-אתה יהוה מחסי;    עליון, שמת מעונך.
1  לא-תאונה אליך רעה;    ונגע, לא-יקרב באוהלך.
1  כי מלאכיו, יצווה-לך;    לשמורך, בכל-דרכיך.
1  על-כפיים יישאונך:    פן-תיגוף באבן רגלך.
1  על-שחל ופתן, תדרוך;    תרמוס כפיר ותנין.
1  כי בי חשק, ואפלטהו;    אשגבהו, כי-ידע שמי.
1  יקראני, ואענהו--עימו-אנוכי בצרה;    אחלצהו, ואכבדהו.
1  אורך ימים, אשביעהו;    ואראהו, בישועתי. 1  מזמור שיר, ליום השבת.
1  טוב, להודות ליהוה;    ולזמר לשמך עליון.
1  להגיד בבוקר חסדך;    ואמונתך, בלילות.
1  עלי-עשור, ועלי-נבל;    עלי היגיון בכינור.
1  כי שימחתני יהוה בפועלך;    במעשי ידיך ארנן.
1  מה-גדלו מעשיך יהוה;    מאוד, עמקו מחשבותיך.
1  איש-בער, לא יידע;    וכסיל, לא-יבין את-זאת.
1  בפרוח רשעים, כמו עשב, ויציצו, כל-פועלי אוון:    להישמדם עדי-עד.
1  ואתה מרום--    לעולם יהוה.
1  כי הנה אויביך, יהוה--    כי-הנה אויביך יאבדו:יתפרדו,    כל-פועלי אוון.
1  ותרם כראם קרני;    בלותי, בשמן רענן.
1  ותבט עיני,    בשוריי:בקמים עליי מרעים--    תשמענה אוזניי.
1  צדיק, כתמר יפרח;    כארז בלבנון ישגה.
1  שתולים, בבית יהוה;    בחצרות אלוהינו יפריחו.
1  עוד, ינובון בשיבה;    דשנים ורעננים יהיו.
1  להגיד, כי-ישר יהוה;    צורי, ולא-עוולתה בו. 1  יהוה מלך,    גאות לבש:לבש יהוה, עוז התאזר;    אף-תיכון תבל, בל-תימוט.
1  נכון כיסאך מאז;    מעולם אתה.
1  נשאו נהרות, יהוה--נשאו נהרות קולם;    ישאו נהרות דוכיים.
1  מקולות, מים רבים--אדירים משברי-ים;    אדיר במרום יהוה.
1  עדותיך, נאמנו מאוד--לביתך נאוה-קודש:    יהוה, לאורך ימים. 1  אל-נקמות יהוה;    אל נקמות הופיע.
1  הינשא, שופט הארץ;    השב גמול, על-גאים.
1  עד-מתיי רשעים יהוה:    עד-מתיי, רשעים יעלוזו.
1  יביעו ידברו עתק;    יתאמרו, כל-פועלי אוון.
1  עמך יהוה ידכאו;    ונחלתך יענו.
1  אלמנה וגר יהרוגו;    ויתומים ירצחו.
1  ויאמרו, לא יראה-יה;    ולא-יבין, אלוהי יעקוב.
1  בינו, בוערים בעם;    וכסילים, מתיי תשכילו.
1  הנוטע אוזן, הלוא ישמע;    אם-יוצר עין, הלוא יביט.
1  היוסר גויים, הלוא יוכיח:    המלמד אדם דעת.
1  יהוה--יודע, מחשבות אדם:    כי-המה הבל.
1  אשרי, הגבר אשר-תייסרנו יה;    ומתורתך תלמדנו.
1  להשקיט לו, מימי רע--    עד ייכרה לרשע שחת.
1  כי, לא-ייטוש יהוה עמו;    ונחלתו, לא יעזוב.
1  כי-עד-צדק, ישוב משפט;    ואחריו, כל-ישרי-לב.
1  מי-יקום לי, עם-מרעים;    מי-יתייצב לי, עם-פועלי אוון.
1  לולי יהוה, עזרתה לי--    כמעט, שכנה דומה נפשי.
1  אם-אמרתי, מטה רגלי;    חסדך יהוה, יסעדני.
1  ברוב שרעפיי בקרבי--    תנחומיך, ישעשעו נפשי.
1  היחוברך, כיסא הוות;    יוצר עמל עלי-חוק.
1  יגודו, על-נפש צדיק;    ודם נקי ירשיעו.
1  ויהי יהוה לי למשגב;    ואלוהיי, לצור מחסי.
1  וישב עליהם, את אונם--    וברעתם יצמיתם;יצמיתם,    יהוה אלוהינו. 1  לכו, נרננה ליהוה;    נריעה, לצור ישענו.
1  נקדמה פניו בתודה;    בזמירות, נריע לו.
1  כי אל גדול יהוה;    ומלך גדול, על-כל-אלוהים.
1  אשר בידו, מחקרי-ארץ;    ותועפות הרים לו.
1  אשר-לו הים, והוא עשהו;    ויבשת, ידיו יצרו.
1  בואו, נשתחווה ונכרעה;    נברכה, לפני-יהוה עושנו.
1  כי הוא אלוהינו--    ואנחנו עם מרעיתו, וצאן ידו:היום,    אם-בקולו תשמעו.
1  אל-תקשו לבבכם, כמריבה;    כיום מסה, במדבר.
1  אשר ניסוני, אבותיכם:    בחנוני, גם-ראו פועלי.
1  ארבעים שנה, אקוט בדור--    ואומר, עם תועי לבב הם;והם,    לא-ידעו דרכיי.
1  אשר-נשבעתי באפי;    אם-יבואון, אל-מנוחתי. 1  שירו ליהוה, שיר חדש;    שירו ליהוה, כל-הארץ.
1  שירו ליהוה, ברכו שמו;    בשרו מיום-ליום, ישועתו.
1  ספרו בגויים כבודו;    בכל-העמים, נפלאותיו.
1  כי גדול יהוה ומהולל מאוד;    נורא הוא, על-כל-אלוהים.
1  כי, כל-אלוהי העמים אלילים;    ויהוה, שמיים עשה.
1  הוד-והדר לפניו;    עוז ותפארת, במקדשו.
1  הבו ליהוה, משפחות עמים;    הבו ליהוה, כבוד ועוז.
1  הבו ליהוה, כבוד שמו;    שאו-מנחה, ובואו לחצרותיו.
1  השתחוו ליהוה, בהדרת-קודש;    חילו מפניו, כל-הארץ.
1  אמרו בגויים, יהוה מלך--    אף-תיכון תבל, בל-תימוט;ידין עמים,    במישרים.
1  ישמחו השמיים, ותגל הארץ;    ירעם הים, ומלואו.
1  יעלוז שדיי, וכל-אשר-בו;    אז ירננו, כל-עצי-יער.
1  לפני יהוה, כי בא--    כי בא, לשפוט הארץ:ישפוט-תבל בצדק;    ועמים, באמונתו. 1  יהוה מלך, תגל הארץ;    ישמחו, איים רבים.
1  ענן וערפל סביביו;    צדק ומשפט, מכון כיסאו.
1  אש, לפניו תלך;    ותלהט סביב צריו.
1  האירו ברקיו תבל;    ראתה ותחל הארץ.
1  הרים--כדונג, נמסו מלפני יהוה:    מלפני, אדון כל-הארץ.
1  הגידו השמיים צדקו;    וראו כל-העמים כבודו.
1  יבושו, כל-עובדי פסל--    המתהללים באלילים;השתחוו-לו,    כל-אלוהים.
1  שמעה ותשמח, ציון,    ותגלנה, בנות יהודה--למען משפטיך    יהוה.
1  כי-אתה יהוה,    עליון על-כל-הארץ;מאוד נעלית,    על-כל-אלוהים.
1  אוהבי יהוה,    שנאו-רע:שומר, נפשות חסידיו;    מיד רשעים, יצילם.
1  אור, זרוע לצדיק;    ולישרי-לב שמחה.
1  שמחו צדיקים, ביהוה;    והודו, לזכר קודשו. 1  מזמור, שירו ליהוה שיר חדש--    כי-נפלאות עשה;הושיעה-לו ימינו,    וזרוע קודשו.
1  הודיע יהוה, ישועתו;    לעיני הגויים, גילה צדקתו.
1  זכר חסדו, ואמונתו--    לבית ישראל:ראו כל-אפסי-ארץ--    את, ישועת אלוהינו.
1  הריעו ליהוה, כל-הארץ;    פצחו ורננו וזמרו.
1  זמרו ליהוה בכינור;    בכינור, וקול זמרה.
1  בחצוצרות, וקול שופר--    הריעו, לפני המלך יהוה.
1  ירעם הים, ומלואו;    תבל, ויושבי בה.
1  נהרות ימחאו-כף;    יחד, הרים ירננו.
1  לפני יהוה--    כי בא, לשפוט הארץ:ישפוט-תבל בצדק;    ועמים, במישרים. 1  יהוה מלך, ירגזו עמים;    יושב כרובים, תנוט הארץ.
1  יהוה, בציון גדול;    ורם הוא, על-כל-העמים.
1  יודו שמך, גדול ונורא;    קדוש הוא.
1  ועוז מלך,    משפט אהב:אתה, כוננת מישרים;    משפט וצדקה, ביעקוב אתה עשית.
1  רוממו, יהוה אלוהינו, והשתחוו, להדום רגליו:    קדוש הוא.
1  משה ואהרון, בכוהניו,    ושמואל, בקוראי שמו;קורים אל-יהוה,    והוא יענם.
1  בעמוד ענן, ידבר אליהם;    שמרו עדותיו, וחוק נתן-למו.
1  יהוה אלוהינו,    אתה עניתם:אל נושא, היית להם;    ונוקם, על-עלילותם.
1  רוממו, יהוה אלוהינו,    והשתחוו, להר קודשו:כי-קדוש,    יהוה אלוהינו. 1  מזמור לתודה:    הריעו ליהוה, כל-הארץ.
1  עבדו את-יהוה בשמחה;    בואו לפניו, ברננה.
1  דעו--    כי יהוה, הוא אלוהים:הוא-עשנו, ולו אנחנו--    עמו, וצאן מרעיתו.
1  בואו שעריו, בתודה--חצרותיו בתהילה;    הודו-לו, ברכו שמו.
1  כי-טוב יהוה, לעולם חסדו;    ועד-דור ודור, אמונתו. 1  לדויד, מזמור:    חסד-ומשפט אשירה; לך יהוה אזמרה.
1  אשכילה, בדרך תמים--    מתיי, תבוא אליי;אתהלך בתום-לבבי,    בקרב ביתי.
1  לא-אשית, לנגד עיניי--    דבר-בלייעל:עשה-סטים שנאתי;    לא ידבק בי.
1  לבב עיקש, יסור ממני;    רע, לא אדע.
1  מלושני בסתר, ריעהו--    אותו אצמית:גבה-עיניים, ורחב לבב--    אותו, לא אוכל.
1  עיניי, בנאמני-ארץ--    לשבת עימדי:הולך, בדרך תמים--    הוא, ישרתני.
1  לא-יישב, בקרב ביתי--    עושה רמייה:דובר שקרים--    לא-ייכון, לנגד עיניי.
1  לבקרים,    אצמית כל-רשעי-ארץ;להכרית מעיר-יהוה,    כל-פועלי אוון. 1  תפילה, לעני כי-יעטוף--    ולפני יהוה, ישפוך שיחו.
1  יהוה, שמעה תפילתי;    ושוועתי, אליך תבוא.
1  אל-תסתר פניך, ממני--    ביום צר-לי:הטה-אליי אוזנך;    ביום אקרא, מהר ענני.
1  כי-כלו בעשן ימיי;    ועצמותיי, כמוקד ניחרו.
1  הוכה-כעשב וייבש ליבי:    כי-שכחתי, מאכול לחמי.
1  מקול אנחתי--    דבקה עצמי, לבשרי.
1  דמיתי, לקאת מדבר;    הייתי, ככוס חורבות.
1  שקדתי ואהיה--    כציפור, בודד על-גג.
1  כל-היום, חירפוני אויביי;    מהולליי, בי נשבעו.
1  כי-אפר, כלחם אכלתי;    ושיקוויי, בבכי מסכתי.
1  מפני-זעמך וקצפך--    כי נשאתני, ותשליכני.
1  ימיי, כצל נטוי;    ואני, כעשב איבש.
1  ואתה יהוה, לעולם תשב;    וזכרך, לדור ודור.
1  אתה תקום, תרחם ציון:    כי-עת לחננה, כי-בא מועד.
1  כי-רצו עבדיך, את-אבניה;    ואת-עפרה, יחוננו.
1  וייראו גויים, את-שם יהוה;    וכל-מלכי הארץ, את-כבודך.
1  כי-בנה יהוה ציון--    נראה, בכבודו.
1  פנה, אל-תפילת הערער;    ולא-בזה, את-תפילתם.
1  תיכתב זאת, לדור אחרון;    ועם נברא, יהלל-יה.
1  כי-השקיף, ממרום קודשו;    יהוה, משמיים אל-ארץ הביט.
1  לשמוע, אנקת אסיר;    לפתח, בני תמותה.
1  לספר בציון, שם יהוה;    ותהילתו, בירושלים.
1  בהיקבץ עמים יחדיו;    וממלכות, לעבוד את-יהוה.
1  עינה בדרך כוחי;    קיצר ימיי.
1  אומר--אלי, אל תעלני בחצי ימיי:    בדור דורים שנותיך.
1  לפנים, הארץ יסדת;    ומעשה ידיך שמיים.
1  המה, יאבדו--    ואתה תעמוד:וכולם, כבגד יבלו;    כלבוש תחליפם ויחלופו.
1  ואתה-הוא;    ושנותיך, לא ייתמו.
1  בני-עבדיך ישכונו;    וזרעם, לפניך ייכון. 1  לדויד:  ברכי נפשי, את-יהוה;    וכל-קרביי, את-שם קודשו.
1  ברכי נפשי, את-יהוה;    ואל-תשכחי, כל-גמוליו.
1  הסולח לכל-עוונכי;    הרופא, לכל-תחלואייכי.
1  הגואל משחת חייכי;    המעטרכי, חסד ורחמים.
1  המשביע בטוב עדייך;    תתחדש כנשר נעורייכי.
1  עושה צדקות יהוה;    ומשפטים, לכל-עשוקים.
1  יודיע דרכיו למשה;    לבני ישראל, עלילותיו.
1  רחום וחנון יהוה;    ארך אפיים ורב-חסד.
1  לא-לנצח יריב;    ולא לעולם ייטור.
1  לא כחטאינו, עשה לנו;    ולא כעוונותינו, גמל עלינו.
1  כי כגבוה שמיים, על-הארץ--    גבר חסדו, על-יראיו.
1  כרחוק מזרח, ממערב--    הרחיק ממנו, את-פשעינו.
1  כרחם אב, על-בנים--    ריחם יהוה, על-יראיו.
1  כי-הוא, ידע יצרנו;    זכור, כי-עפר אנחנו.
1  אנוש, כחציר ימיו;    כציץ השדה, כן יציץ.
1  כי רוח עברה-בו ואיננו;    ולא-יכירנו עוד מקומו.
1  וחסד יהוה, מעולם ועד-עולם--    על-יראיו;וצדקתו,    לבני בנים.
1  לשומרי בריתו;    ולזוכרי פיקודיו, לעשותם.
1  יהוה--בשמיים, הכין כיסאו;    ומלכותו, בכול משלה.
1  ברכו יהוה,    מלאכיו:גיבורי כוח, עושי דברו;    לשמוע, בקול דברו.
1  ברכו יהוה, כל-צבאיו--    משרתיו, עושי רצונו.
1  ברכו יהוה, כל-מעשיו--    בכל-מקומות ממשלתו;ברכי נפשי,    את-יהוה. 1  ברכי נפשי,    את-יהוה:יהוה אלוהיי, גדלת מאוד;    הוד והדר לבשת.
1  עוטה-אור, כשלמה;    נוטה שמיים, כיריעה.
1  המקרה במים,    עלייותיו:השם-עבים רכובו;    המהלך, על-כנפי-רוח.
1  עושה מלאכיו רוחות;    משרתיו, אש לוהט.
1  יסד-ארץ, על-מכוניה;    בל-תימוט, עולם ועד.
1  תהום, כלבוש כיסיתו;    על-הרים, יעמדו מים.
1  מן-גערתך ינוסון;    מן-קול רעמך, ייחפזון.
1  יעלו הרים, יירדו בקעות--    אל-מקום, זה יסדת להם.
1  גבול-שמת, בל-יעבורון;    בל-ישובון, לכסות הארץ.
1  המשלח מעיינים, בנחלים;    בין הרים, יהלכון.
1  ישקו, כל-חיתו שדיי;    ישברו פראים צמאם.
1  עליהם, עוף-השמיים ישכון;    מבין עופיים, ייתנו-קול.
1  משקה הרים, מעלייותיו;    מפרי מעשיך, תשבע הארץ.
1  מצמיח חציר, לבהמה,    ועשב, לעבודת האדם;להוציא לחם,    מן-הארץ.
1  ויין, ישמח לבב-אנוש--    להצהיל פנים משמן;ולחם,    לבב-אנוש יסעד.
1  ישבעו, עצי יהוה--    ארזי לבנון, אשר נטע.
1  אשר-שם, ציפורים יקננו;    חסידה, ברושים ביתה.
1  הרים הגבוהים, ליעלים;    סלעים, מחסה לשפנים.
1  עשה ירח, למועדים;    שמש, ידע מבואו.
1  תשת-חושך, ויהי לילה--    בו-תרמוש, כל-חיתו-יער.
1  הכפירים, שואגים לטרף;    ולבקש מאל, אוכלם.
1  תזרח השמש, ייאספון;    ואל-מעונותם, ירבצון.
1  ייצא אדם לפועלו;    ולעבודתו עדי-ערב.
1  מה-רבו מעשיך, יהוה--    כולם, בחכמה עשית;מלאה הארץ,    קניינך.
1  זה, הים גדול--    ורחב ידיים:שם-רמש, ואין מספר;    חיות קטנות, עם-גדולות.
1  שם, אונייות יהלכון;    לוויתן, זה-יצרת לשחק-בו.
1  כולם, אליך ישברון--    לתת אוכלם בעיתו.
1  תיתן להם, ילקוטון;    תפתח ידך, ישבעון טוב.
1  תסתיר פניך,    ייבהלון:תוסף רוחם, יגוועון;    ואל-עפרם ישובון.
1  תשלח רוחך, ייבראון;    ותחדש, פני אדמה.
1  יהי כבוד יהוה לעולם;    ישמח יהוה במעשיו.
1  המביט לארץ, ותרעד;    ייגע בהרים ויעשנו.
1  אשירה ליהוה בחיי;    אזמרה לאלוהיי בעודי.
1  יערב עליו שיחי;    אנוכי, אשמח ביהוה.
1  ייתמו חטאים מן-הארץ,    ורשעים עוד אינם--ברכי נפשי,    את-יהוה;הללו-יה.
1  הודו ליהוה, קראו בשמו;    הודיעו בעמים, עלילותיו.
1  שירו-לו, זמרו-לו;    שיחו, בכל-נפלאותיו.
1  התהללו, בשם קודשו;    ישמח, לב מבקשי יהוה.
1  דרשו יהוה ועוזו;    בקשו פניו תמיד.
1  זכרו--נפלאותיו אשר-עשה;    מופתיו, ומשפטי-פיו.
1  זרע, אברהם עבדו:    בני יעקוב בחיריו.
1  הוא, יהוה אלוהינו;    בכל-הארץ, משפטיו.
1  זכר לעולם בריתו;    דבר ציווה, לאלף דור.
1  אשר כרת, את-אברהם;    ושבועתו לישחק.
1  ויעמידהא ליעקוב לחוק;    לישראל, ברית עולם.
1  לאמור--לך, אתן את-ארץ-כנען:    חבל, נחלתכם.
1  בהיותם, מתי מספר;    כמעט, וגרים בה.
1  ויתהלכו, מגוי אל-גוי;    מממלכה, אל-עם אחר.
1  לא-הניח אדם לעושקם;    ויוכח עליהם מלכים.
1  אל-תיגעו במשיחיי;    ולנביאיי, אל-תרעו.
1  ויקרא רעב, על-הארץ;    כל-מטה-לחם שבר.
1  שלח לפניהם איש;    לעבד, נמכר יוסף.
1  עינו בכבל רגלו;    ברזל, באה נפשו.
1  עד-עת בוא-דברו--    אמרת יהוה צרפתהו.
1  שלח מלך, ויתירהו;    מושל עמים, ויפתחהו.
1  שמו אדון לביתו;    ומושל, בכל-קניינו.
1  לאסור שריו בנפשו;    וזקניו יחכם.
1  ויבוא ישראל מצריים;    ויעקוב, גר בארץ-חם.
1  ויפר את-עמו מאוד;    ויעצימהו, מצריו.
1  הפך ליבם, לשנוא עמו;    להתנכל, בעבדיו.
1  שלח, משה עבדו;    אהרון, אשר בחר-בו.
1  שמו-בם, דברי אותותיו;    ומופתים, בארץ חם.
1  שלח חושך, ויחשיך;    ולא-מרו, את-דברו.
1  הפך את-מימיהם לדם;    וימת, את-דגתם.
1  שרץ ארצם צפרדעים;    בחדרי, מלכיהם.
1  אמר, ויבוא ערוב;    כינים, בכל-גבולם.
1  נתן גשמיהם ברד;    אש להבות בארצם.
1  ויך גפנם, ותאנתם;    וישבר, עץ גבולם.
1  אמר, ויבוא ארבה;    וילק, ואין מספר.
1  ויאכל כל-עשב בארצם;    ויאכל, פרי אדמתם.
1  ויך כל-בכור בארצם;    ראשית, לכל-אונם.
1  ויוציאם, בכסף וזהב;    ואין בשבטיו כושל.
1  שמח מצריים בצאתם:    כי-נפל פחדם עליהם.
1  פרש ענן למסך;    ואש, להאיר לילה.
1  שאל, ויבא שליו;    ולחם שמיים, ישביעם.
1  פתח צור, ויזובו מים;    הלכו, בצייות נהר.
1  כי-זכר, את-דבר קודשו;    את-אברהם עבדו.
1  ויוציא עמו בששון;    ברינה, את-בחיריו.
1  וייתן להם, ארצות גויים;    ועמל לאומים יירשו.
1  בעבור, ישמרו חוקיו--    ותורותיו ינצורו;הללו-יה.
1  הללו-יה:הודו ליהוה כי-טוב--    כי לעולם חסדו.
1  מי--ימלל, גבורות יהוה;    ישמיע, כל-תהילתו.
1  אשרי, שומרי משפט;    עושה צדקה בכל-עת.
1  זוכרני יהוה, ברצון עמך;    פוקדני, בישועתך.
1  לראות, בטובת בחיריך--    לשמוח, בשמחת גוייך;להתהלל,    עם-נחלתך.
1  חטאנו עם-אבותינו;    העווינו הרשענו.
1  אבותינו במצריים,    לא-השכילו נפלאותיך--לא זכרו,    את-רוב חסדיך;וימרו על-ים    בים-סוף.
1  ויושיעם, למען שמו--    להודיע, את-גבורתו.
1  ויגער בים-סוף, ויחרב;    ויוליכם בתהומות, כמדבר.
1  ויושיעם, מיד שונא;    ויגאלם, מיד אויב.
1  ויכסו-מים צריהם;    אחד מהם, לא נותר.
1  ויאמינו בדבריו;    ישירו, תהילתו.
1  מיהרו, שכחו מעשיו;    לא-חיכו, לעצתו.
1  ויתאוו תאווה, במדבר;    וינסו-אל, בישימון.
1  וייתן להם, שאלתם;    וישלח רזון בנפשם.
1  ויקנאו למשה, במחנה;    לאהרון, קדוש יהוה.
1  תפתח-ארץ, ותבלע דתן;    ותכס, על-עדת אבירם.
1  ותבער-אש בעדתם;    להבה, תלהט רשעים.
1  יעשו-עגל בחורב;    וישתחוו, למסכה.
1  וימירו את-כבודם;    בתבנית שור, אוכל עשב.
1  שכחו, אל מושיעם--    עושה גדולות במצריים.
1  נפלאות, בארץ חם;    נוראות, על-ים-סוף.
1  ויאמר,    להשמידם:לולי, משה בחירו--    עמד בפרץ לפניו;להשיב חמתו,    מהשחית.
1  וימאסו, בארץ חמדה;    לא-האמינו, לדברו.
1  ויירגנו באוהליהם;    לא שמעו, בקול יהוה.
1  ויישא ידו להם--    להפיל אותם, במדבר.
1  ולהפיל זרעם, בגויים;    ולזרותם, בארצות.
1  וייצמדו, לבעל פעור;    ויאכלו, זבחי מתים.
1  ויכעיסו, במעלליהם;    ותפרוץ-בם, מגפה.
1  ויעמוד פינחס, ויפלל;    ותיעצר, המגפה.
1  ותיחשב לו, לצדקה;    לדור ודור, עד-עולם.
1  ויקציפו, על-מי מריבה;    ויירע למשה, בעבורם.
1  כי-המרו את-רוחו;    ויבטא, בשפתיו.
1  לא-השמידו, את-העמים--    אשר אמר יהוה להם.
1  ויתערבו בגויים;    וילמדו, מעשיהם.
1  ויעבדו את-עצביהם;    ויהיו להם למוקש.
1  ויזבחו את-בניהם, ואת-בנותיהם--    לשדים.
1  וישפכו דם נקי, דם-בניהם ובנותיהם--    אשר זיבחו, לעצבי כנען;ותחנף הארץ,    בדמים.
1  ויטמאו במעשיהם;    ויזנו, במעלליהם.
1  וייחר-אף יהוה בעמו;    ויתעב, את-נחלתו.
1  וייתנם ביד-גויים;    וימשלו בהם, שונאיהם.
1  וילחצום אויביהם;    וייכנעו, תחת ידם.
1  פעמים רבות,    יצילם:והמה, ימרו בעצתם;    וימוכו, בעוונם.
1  וירא, בצר להם--    בשומעו, את-רינתם.
1  ויזכור להם בריתו;    ויינחם, כרוב חסדיו.
1  וייתן אותם לרחמים--    לפני, כל-שוביהם.
1  הושיענו, יהוה אלוהינו,    וקבצנו, מן-הגויים:להודות, לשם קודשך;    להשתבח, בתהילתך.
1  ברוך יהוה אלוהי ישראל,    מן-העולם ועד העולם--ואמר כל-העם    אמן:הללו-יה. 1  הודו ליהוה כי-טוב:    כי לעולם חסדו.
1  יאמרו, גאולי יהוה--    אשר גאלם, מיד-צר.
1  ומארצות, קיבצם:    ממזרח וממערב; מצפון ומים.
1  תעו במדבר, בישימון דרך;    עיר מושב, לא מצאו.
1  רעבים גם-צמאים--    נפשם, בהם תתעטף.
1  ויצעקו אל-יהוה, בצר להם;    ממצוקותיהם, יצילם.
1  וידריכם, בדרך ישרה--    ללכת, אל-עיר מושב.
1  יודו ליהוה חסדו;    ונפלאותיו, לבני אדם.
1  כי-השביע, נפש שוקקה;    ונפש רעבה, מילא-טוב.
1  יושבי, חושך וצלמוות;    אסירי עוני וברזל.
1  כי-המרו אמרי-אל;    ועצת עליון נאצו.
1  ויכנע בעמל ליבם;    כשלו, ואין עוזר.
1  ויזעקו אל-יהוה, בצר להם;    ממצוקותיהם, יושיעם.
1  יוציאם, מחושך וצלמוות;    ומוסרותיהם ינתק.
1  יודו ליהוה חסדו;    ונפלאותיו, לבני אדם.
1  כי-שיבר, דלתות נחושת;    ובריחי ברזל גידע.
1  אווילים, מדרך פשעם;    ומעוונותיהם, יתענו.
1  כל-אוכל, תתעב נפשם;    ויגיעו, עד-שערי מוות.
1  ויזעקו אל-יהוה, בצר להם;    ממצוקותיהם יושיעם.
1  ישלח דברו, וירפאם;    וימלט, משחיתותם.
1  יודו ליהוה חסדו;    ונפלאותיו, לבני אדם.
1  ויזבחו, זבחי תודה;    ויספרו מעשיו ברינה.
1  יורדי הים, באונייות;    עושי מלאכה, במים רבים.
1  המה ראו, מעשי יהוה;    ונפלאותיו, במצולה.
1  ויאמר--ויעמד, רוח סערה;    ותרומם גליו.
1  יעלו שמיים, יירדו תהומות;    נפשם, ברעה תתמוגג.
1  יחוגו וינועו, כשיכור;    וכל-חכמתם, תתבלע.
1  ויצעקו אל-יהוה, בצר להם;    וממצוקותיהם, יוציאם.
1  יקם סערה, לדממה;    ויחשו, גליהם.
1  וישמחו כי-ישתוקו;    וינחם, אל-מחוז חפצם.
1  יודו ליהוה חסדו;    ונפלאותיו, לבני אדם.
1  וירוממוהו, בקהל-עם;    ובמושב זקנים יהללוהו.
1  ישם נהרות למדבר;    ומוצאי מים, לצימאון.
1  ארץ פרי, למלחה;    מרעת, יושבי בה.
1  ישם מדבר, לאגם-מים;    וארץ צייה, למוצאי מים.
1  ויושב שם רעבים;    ויכוננו, עיר מושב.
1  ויזרעו שדות, וייטעו כרמים;    ויעשו, פרי תבואה.
1  ויברכם וירבו מאוד;    ובהמתם, לא ימעיט.
1  וימעטו וישוחו--    מעוצר רעה ויגון.
1  שופך בוז, על-נדיבים;    ויתעם, בתוהו לא-דרך.
1  וישגב אביון מעוני;    וישם כצאן, משפחות.
1  יראו ישרים וישמחו;    וכל-עוולה, קפצה פיה.
1  מי-חכם וישמור-אלה;    ויתבוננו, חסדי יהוה. 1  שיר מזמור לדויד.  
נכון ליבי אלוהים; אשירה ואזמרה, אף-כבודי.
1  עורה, הנבל וכינור;    אעירה שחר.
1  אודך בעמים יהוה;    ואזמרך, בלאומים.
1  כי-גדול מעל-שמיים חסדך;    ועד-שחקים אמיתך.
1  רומה על-שמיים אלוהים;    ועל כל-הארץ כבודך.
1  למען, ייחלצון ידידיך;    הושיעה ימינך וענני.
1  אלוהים, דיבר בקודשו--אעלוזה:    אחלקה שכם; ועמק סוכות אמדד.
1  לי גלעד, לי מנשה, ואפריים, מעוז ראשי;    יהודה, מחוקקי.
1  מואב, סיר רחצי--על-אדום, אשליך נעלי;    עלי-פלשת, אתרועע.
1  מי יובילני, עיר מבצר;    מי נחני עד-אדום.
1  הלוא-אלוהים זנחתנו;    ולא-תצא אלוהים, בצבאותינו.
1  הבה-לנו עזרת מצר;    ושוא, תשועת אדם.
1  באלוהים נעשה-חיל;    והוא, יבוס צרינו. 1  למנצח, לדויד מזמור:אלוהי תהילתי,    אל-תחרש.
1  כי פי רשע, ופי-מרמה--עליי פתחו;    דיברו איתי, לשון שקר.
1  ודברי שנאה סבבוני;    ויילחמוני חינם.
1  תחת-אהבתי ישטנוני;    ואני תפילה.
1  וישימו עליי רעה, תחת טובה;    ושנאה, תחת אהבתי.
1  הפקד עליו רשע;    ושטן, יעמוד על-ימינו.
1  בהישפטו, ייצא רשע;    ותפילתו, תהיה לחטאה.
1  יהיו-ימיו מעטים;    פקודתו, ייקח אחר.
1  יהיו-בניו יתומים;    ואשתו, אלמנה.
1  ונוע ינועו בניו ושיאלו;    ודרשו, מחורבותיהם.
1  ינקש נושה, לכל-אשר-לו;    ויבוזו זרים יגיעו.
1  אל-יהי-לו, מושך חסד;    ואל-יהי חונן, ליתומיו.
1  יהי-אחריתו להכרית;    בדור אחר, יימח שמם.
1  ייזכר, עוון אבותיו--אל-יהוה;    וחטאת אימו, אל-תימח.
1  יהיו נגד-יהוה תמיד;    ויכרת מארץ זכרם.
1  יען--    אשר לא זכר, עשות חסד:וירדוף, איש-עני ואביון--ונכאה לבב;    למותת.
1  ויאהב קללה, ותבואהו;    ולא-חפץ בברכה, ותרחק ממנו.
1  וילבש קללה, כמדו:    ותבוא כמים בקרבו; וכשמן, בעצמותיו.
1  תהי-לו, כבגד יעטה;    ולמזח, תמיד יחגרהא.
1  זאת פעולת שוטניי, מאת יהוה;    והדוברים רע, על-נפשי.
1  ואתה, יהוה אדוניי--    עשה-איתי, למען שמך;כי-טוב חסדך,    הצילני.
1  כי-עני ואביון אנוכי;    וליבי, חלל בקרבי.
1  כצל-כנטותו נהלכתי;    ננערתי, כארבה.
1  ברכיי, כשלו מצום;    ובשרי, כחש משמן.
1  ואני, הייתי חרפה להם;    יראוני, יניעון ראשם.
1  עוזרני, יהוה אלוהיי;    הושיעני כחסדך.
1  ויידעו, כי-ידך זאת;    אתה יהוה עשיתה.
1  יקללו-המה, ואתה תברך:    קמו, ויבושו--ועבדך ישמח.
1  ילבשו שוטניי כלימה;    ויעטו כמעיל בושתם.
1  אודה יהוה מאוד בפי;    ובתוך רבים אהללנו.
1  כי-יעמוד, לימין אביון--    להושיע, משופטי נפשו. 1  לדויד, מזמור:נאום יהוה, לאדוני--שב לימיני;    עד-אשית אויביך, הדום לרגליך.
1  מטה-עוזך--ישלח יהוה, מציון;    רדה, בקרב אויביך.
1  עמך נדבות,    ביום חילך:בהדרי-קודש, מרחם משחר;    לך, טל ילדותך.
1  נשבע יהוה, ולא יינחם--    אתה-כוהן לעולם;על-דברתי,    מלכי-צדק.
1  אדוניי על-ימינך;    מחץ ביום-אפו מלכים.
1  ידין בגויים, מלא גווייות;    מחץ ראש, על-ארץ רבה.
1  מנחל, בדרך ישתה;    על-כן, ירים ראש. 1  הללו-יה:אודה יהוה, בכל-לבב;    בסוד ישרים ועדה.
1  גדולים, מעשי יהוה;    דרושים, לכל-חפציהם.
1  הוד-והדר פועלו;    וצדקתו, עומדת לעד.
1  זכר עשה, לנפלאותיו;    חנון ורחום יהוה.
1  טרף, נתן ליראיו;    יזכור לעולם בריתו.
1  כוח מעשיו, הגיד לעמו--    לתת להם, נחלת גויים.
1  מעשי ידיו, אמת ומשפט;    נאמנים, כל-פיקודיו.
1  סמוכים לעד לעולם;    עשויים, באמת וישר.
1  פדות, שלח לעמו--    ציווה-לעולם בריתו;קדוש ונורא    שמו.
1  ראשית חכמה, יראת יהוה--    שכל טוב, לכל-עושיהם;תהילתו,    עומדת לעד. 1  הללו-יה:אשרי-איש, ירא את-יהוה;    במצוותיו, חפץ מאוד.
1  גיבור בארץ, יהיה זרעו;    דור ישרים יבורך.
1  הון-ועושר בביתו;    וצדקתו, עומדת לעד.
1  זרח בחושך אור, לישרים;    חנון ורחום וצדיק.
1  טוב-איש, חונן ומלווה;    יכלכל דבריו במשפט.
1  כי-לעולם לא-יימוט;    לזכר עולם, יהיה צדיק.
1  משמועה רעה, לא יירא;    נכון ליבו, בטוח ביהוה.
1  סמוך ליבו, לא יירא;    עד אשר-יראה בצריו.
1  פיזר, נתן לאביונים--    צדקתו, עומדת לעד;קרנו,    תרום בכבוד.
1  רשע יראה, וכעס--    שיניו יחרוק ונמס;תאוות רשעים    תאבד. 1  הללו-יה:הללו, עבדי יהוה;    הללו, את-שם יהוה.
1  יהי שם יהוה מבורך--    מעתה, ועד-עולם.
1  ממזרח-שמש עד-מבואו--    מהולל, שם יהוה.
1  רם על-כל-גויים יהוה;    על השמיים כבודו.
1  מי, כיהוה אלוהינו--    המגביהי לשבת.
1  המשפילי לראות--    בשמיים ובארץ.
1  מקימי מעפר דל;    מאשפות, ירים אביון.
1  להושיבי עם-נדיבים;    עם, נדיבי עמו.
1  מושיבי, עקרת הבית--    אם-הבנים שמחה:הללו-יה.
1  בצאת ישראל, ממצריים;    בית יעקוב, מעם לועז.
1  הייתה יהודה לקודשו;    ישראל, ממשלותיו.
1  הים ראה, וינוס;    הירדן, ייסוב לאחור.
1  ההרים, רקדו כאילים;    גבעות, כבני-צאן.
1  מה-לך הים, כי תנוס;    הירדן, תיסוב לאחור.
1  ההרים, תרקדו כאילים;    גבעות, כבני-צאן.
1  מלפני אדון, חולי ארץ;    מלפני, אלוה יעקוב.
1  ההופכי הצור אגם-מים;    חלמיש, למעיינו-מים.
1  לא לנו יהוה, לא-לנו:    כי-לשמך, תן כבוד--על-חסדך, על-אמיתך.
1  למה, יאמרו הגויים:    איה-נא, אלוהיהם.
1  ואלוהינו בשמיים--    כול אשר-חפץ עשה.
1  עצביהם, כסף וזהב;    מעשה, ידי אדם.
1  פה-להם, ולא ידברו;    עיניים להם, ולא יראו.
1  אוזניים להם, ולא ישמעו;    אף להם, ולא יריחון.
1  ידיהם, ולא ימישון--רגליהם, ולא יהלכו;    לא-יהגו, בגרונם.
1  כמוהם, יהיו עושיהם--    כול אשר-בוטח בהם.
1  ישראל, בטח ביהוה;    עזרם ומגינם הוא.
1  בית אהרון, בטחו ביהוה;    עזרם ומגינם הוא.
1  יראי יהוה, בטחו ביהוה;    עזרם ומגינם הוא.
1  יהוה,    זכרנו יברך:יברך, את-בית ישראל;    יברך, את-בית אהרון.
1  יברך, יראי יהוה--    הקטנים, עם-הגדולים.
1  יוסף יהוה עליכם;    עליכם, ועל בניכם.
1  ברוכים אתם, ליהוה--    עושה, שמיים וארץ.
1  השמיים שמיים, ליהוה;    והארץ, נתן לבני-אדם.
1  לא המתים, יהללו-יה;    ולא, כל-יורדי דומה.
1  ואנחנו, נברך יה--    מעתה ועד-עולם:הללו-יה.
1  אהבתי, כי-ישמע יהוה--    את-קולי, תחנוניי.
1  כי-הטה אוזנו לי;    ובימיי אקרא.
1  אפפוני, חבלי-מוות--ומצרי שאול מצאוני;    צרה ויגון אמצא.
1  ובשם-יהוה אקרא:    אנה יהוה, מלטה נפשי.
1  חנון יהוה וצדיק;    ואלוהינו מרחם.
1  שומר פתיים יהוה;    דלותי, ולי יהושיע.
1  שובי נפשי, למנוחייכי:    כי-יהוה, גמל עלייכי.
1  כי חילצת נפשי, ממוות:    את-עיני מן-דמעה; את-רגלי מדחי.
1  אתהלך, לפני יהוה--    בארצות, החיים.
1  האמנתי, כי אדבר;    אני, עניתי מאוד.
1  אני, אמרתי בחופזי:    כל-האדם כוזב.
1  מה-אשיב ליהוה--    כל-תגמולוהי עליי.
1  כוס-ישועות אשא;    ובשם יהוה אקרא.
1  נדריי, ליהוה אשלם;    נגדה-נא, לכל-עמו.
1  יקר, בעיני יהוה--    המוותה, לחסידיו.
1  אנה יהוה,    כי-אני עבדך:אני-עבדך, בן-אמתך;    פיתחת, למוסריי.
1  לך-אזבח, זבח תודה;    ובשם יהוה אקרא.
1  נדריי, ליהוה אשלם;    נגדה-נא, לכל-עמו.
1  בחצרות, בית יהוה--    בתוככי ירושלים:הללו-יה.
1  הללו את-יהוה, כל-גויים;    שבחוהו, כל-האומים.
1  כי גבר עלינו, חסדו--    ואמת-יהוה לעולם:הללו-יה.
1  הודו ליהוה כי-טוב:    כי לעולם חסדו.
1  יאמר-נא ישראל:    כי לעולם חסדו.
1  יאמרו-נא בית-אהרון:    כי לעולם חסדו.
1  יאמרו-נא יראי יהוה:    כי לעולם חסדו.
1  מן-המצר, קראתי יה;    ענני במרחב יה.
1  יהוה לי, לא אירא;    מה-יעשה לי אדם.
1  יהוה לי, בעוזריי;    ואני, אראה בשונאיי.
1  טוב, לחסות ביהוה--    מבטוח, באדם.
1  טוב, לחסות ביהוה--    מבטוח, בנדיבים.
1  כל-גויים סבבוני;    בשם יהוה, כי אמילם.
1  סבוני גם-סבבוני;    בשם יהוה, כי אמילם.
1  סבוני כדבורים--    דועכו, כאש קוצים;בשם יהוה,    כי אמילם.
1  דחה דחיתני לנפול;    ויהוה עזרני.
1  עוזי וזמרת יה;    ויהי-לי, לישועה.
1  קול, רינה וישועה--באוהלי צדיקים;    ימין יהוה, עושה חיל.
1  ימין יהוה, רוממה;    ימין יהוה, עושה חיל.
1  לא-אמות כי-אחיה;    ואספר, מעשי יה.
1  יסור ייסרני יה;    ולמוות, לא נתנני.
1  פתחו-לי שערי-צדק;    אבוא-בם, אודה יה.
1  זה-השער ליהוה;    צדיקים, יבואו בו.
1  אודך, כי עניתני;    ותהי-לי, לישועה.
1  אבן, מאסו הבונים--    הייתה, לראש פינה.
1  מאת יהוה, הייתה זאת;    היא נפלאת בעינינו.
1  זה-היום, עשה יהוה;    נגילה ונשמחה בו.
1  אנא יהוה, הושיעה נא;    אנא יהוה, הצליחה נא.
1  ברוך הבא, בשם יהוה;    בירכנוכם, מבית יהוה.
1  אל, יהוה--ויאר-לנו:    אסרו-חג בעבותים--עד קרנות, המזבח.
1  אלי אתה ואודך;    אלוהיי, ארוממך.
1  הודו ליהוה כי-טוב:    כי לעולם חסדו. 1  אשרי תמימי-דרך--    ההולכים, בתורת יהוה.
1  אשרי, נוצרי עדותיו;    בכל-לב ידרשוהו.
1  אף, לא-פעלו עוולה;    בדרכיו הלכו.
1  אתה, ציווית פיקודיך--    לשמור מאוד.
1  אחליי, ייכונו דרכיי--    לשמור חוקיך.
1  אז לא-אבוש--    בהביטי, אל-כל-מצוותיך.
1  אודך, ביושר לבב--    בלומדי, משפטי צדקך.
1  את-חוקיך אשמור;    אל-תעזבני עד-מאוד. 1  במה יזכה-נער, את-אורחו--    לשמור, כדברך.
1  בכל-ליבי דרשתיך;    אל-תשגני, ממצוותיך.
1  בליבי, צפנתי אמרתך--    למען, לא אחטא-לך.
1  ברוך אתה יהוה--    למדני חוקיך.
1  בשפתיי סיפרתי--    כול, משפטי-פיך.
1  בדרך עדוותיך ששתי--    כעל כל-הון.
1  בפיקודיך אשיחה;    ואביטה, אורחותיך.
1  בחוקותיך אשתעשע;    לא אשכח דברך. 1  גמול על-עבדך אחיה;    ואשמרה דברך.
1  גל-עיניי ואביטה--    נפלאות, מתורתך.
1  גר אנוכי בארץ;    אל-תסתר ממני, מצוותיך.
1  גרסה נפשי לתאבה--    אל-משפטיך בכל-עת.
1  גערת, זדים ארורים--    השוגים, ממצוותיך.
1  גל מעליי, חרפה ובוז:    כי עדותיך נצרתי.
1  גם ישבו שרים, בי נידברו--    עבדך, ישיח בחוקיך.
1  גם-עדותיך, שעשועיי--    אנשי עצתי. 1  דבקה לעפר נפשי;    חייני, כדברך.
1  דרכיי סיפרתי, ותענני;    למדני חוקיך.
1  דרך-פיקודיך הבינני;    ואשיחה, בנפלאותיך.
1  דלפה נפשי, מתוגה;    קיימני, כדברך.
1  דרך-שקר, הסר ממני;    ותורתך חונני.
1  דרך-אמונה בחרתי;    משפטיך שיוויתי.
1  דבקתי בעדוותיך;    יהוה, אל-תבישני.
1  דרך-מצוותיך ארוץ:    כי תרחיב ליבי. 1  הורני יהוה, דרך חוקיך;    ואצרנה עקב.
1  הבינני, ואצרה תורתך;    ואשמרנה בכל-לב.
1  הדריכני, בנתיב מצוותיך:    כי-בו חפצתי.
1  הט-ליבי, אל-עדוותיך;    ואל אל-בצע.
1  העבר עיניי, מראות שוא;    בדרכך חייני.
1  הקם לעבדך, אמרתך--    אשר, ליראתך.
1  העבר חרפתי, אשר יגורתי:    כי משפטיך טובים.
1  הנה, תאבתי לפיקודיך;    בצדקתך חייני. 1  ויבואוני חסדיך יהוה;    תשועתך, כאמרתך.
1  ואענה חורפי דבר:    כי-בטחתי, בדברך.
1  ואל-תצל מפי דבר-אמת עד-מאוד:    כי למשפטיך, ייחלתי.
1  ואשמרה תורתך תמיד--    לעולם ועד.
1  ואתהלכה ברחבה:    כי פיקודיך דרשתי.
1  ואדברה בעדותיך, נגד מלכים;    ולא אבוש.
1  ואשתעשע במצוותיך,    אשר אהבתי.
1  ואשא-כפיי--אל-מצוותיך, אשר אהבתי;    ואשיחה בחוקיך. 1  זכור-דבר, לעבדך--    על, אשר ייחלתני.
1  זאת נחמתי בעוניי:    כי אמרתך חייתני.
1  זדים, הליצוני עד-מאוד;    מתורתך, לא נטיתי.
1  זכרתי משפטיך מעולם יהוה;    ואתנחם.
1  זלעפה אחזתני, מרשעים--    עוזבי, תורתך.
1  זמירות, היו-לי חוקיך--    בבית מגוריי.
1  זכרתי בלילה שמך יהוה;    ואשמרה, תורתך.
1  זאת הייתה-לי:    כי פיקודיך נצרתי. 1  חלקי יהוה אמרתי--    לשמור דבריך.
1  חיליתי פניך בכל-לב;    חונני, כאמרתך.
1  חישבתי דרכיי;    ואשיבה רגליי, אל-עדותיך.
1  חשתי, ולא התמהמהתי--    לשמור, מצוותיך.
1  חבלי רשעים עיוודוני;    תורתך, לא שכחתי.
1  חצות-לילה--אקום, להודות לך:    על, משפטי צדקך.
1  חבר אני, לכל-אשר יראוך;    ולשומרי, פיקודיך.
1  חסדך יהוה, מלאה הארץ;    חוקיך למדני. 1  טוב, עשית עם-עבדך--    יהוה, כדברך.
1  טוב טעם ודעת למדני:    כי במצוותיך האמנתי.
1  טרם אענה, אני שוגג;    ועתה, אמרתך שמרתי.
1  טוב-אתה ומטיב;    למדני חוקיך.
1  טפלו עליי שקר זדים;    אני, בכל-לב אצור פיקודיך.
1  טפש כחלב ליבם;    אני, תורתך שיעשעתי.
1  טוב-לי כי-עוניתי--    למען, אלמד חוקיך.
1  טוב-לי תורת-פיך--    מאלפי, זהב וכסף. 1  ידיך עשוני, ויכוננוני;    הבינני, ואלמדה מצוותיך.
1  יראיך, יראוני וישמחו:    כי לדברך ייחלתי.
1  ידעתי יהוה, כי-צדק משפטיך;    ואמונה, עיניתני.
1  יהי-נא חסדך לנחמני--    כאמרתך לעבדך.
1  יבואוני רחמיך ואחיה:    כי-תורתך, שעשועיי.
1  יבושו זדים, כי-שקר עיוותוני;    אני, אשיח בפיקודיך.
1  ישובו לי יראיך;    ויודעי, עדותיך.
1  יהי-ליבי תמים בחוקיך--    למען, לא אבוש. 1  כלתה לתשועתך נפשי;    לדברך ייחלתי.
1  כלו עיניי, לאמרתך--    לאמור, מתיי תנחמני.
1  כי-הייתי, כנאד בקיטור--    חוקיך, לא שכחתי.
1  כמה ימי-עבדך;    מתיי תעשה ברודפיי משפט.
1  כרו-לי זדים שיחות--    אשר, לא כתורתך.
1  כל-מצוותיך אמונה;    שקר רדפוני עוזרני.
1  כמעט, כילוני בארץ;    ואני, לא-עזבתי פיקודיך.
1  כחסדך חייני;    ואשמרה, עדות פיך. 1  לעולם יהוה--    דברך, ניצב בשמיים.
1  לדור ודור, אמונתך;    כוננת ארץ, ותעמוד.
1  למשפטיך, עמדו היום:    כי הכול עבדיך.
1  לולי תורתך, שעשועיי--    אז, אבדתי בעוניי.
1  לעולם, לא-אשכח פיקודיך:    כי בם, חייתני.
1  לך-אני, הושיעני:    כי פיקודיך דרשתי.
1  לי קיוו רשעים לאבדני;    עדותיך, אתבונן.
1  לכל-תכלה, ראיתי קץ;    רחבה מצוותך מאוד. 1  מה-אהבתי תורתך:    כל-היום, היא שיחתי.
1  מאויביי, תחכמני מצוותך:    כי לעולם היא-לי.
1  מכל-מלמדיי השכלתי:    כי עדוותיך, שיחה לי.
1  מזקנים אתבונן:    כי פיקודיך נצרתי.
1  מכל-אורח רע, כליתי רגליי--    למען, אשמור דברך.
1  ממשפטיך לא-סרתי:    כי-אתה, הוריתני.
1  מה-נמלצו לחיכי, אמרתך--    מדבש לפי.
1  מפיקודיך אתבונן;    על כן, שנאתי כל-אורח שקר. 1  נר-לרגלי דברך;    ואור, לנתיבתי.
1  נשבעתי ואקיימה--    לשמור, משפטי צדקך.
1  נעניתי עד-מאוד;    יהוה, חייני כדברך.
1  נדבות פי, רצה-נא יהוה;    ומשפטיך למדני.
1  נפשי בכפי תמיד;    ותורתך, לא שכחתי.
1  נתנו רשעים פח לי;    ומפיקודיך, לא תעיתי.
1  נחלתי עדוותיך לעולם:    כי-ששון ליבי המה.
1  נטיתי ליבי, לעשות חוקיך--    לעולם עקב. 1  סעפים שנאתי;    ותורתך אהבתי.
1  סתרי ומגיני אתה;    לדברך ייחלתי.
1  סורו-ממני מרעים;    ואצרה, מצוות אלוהיי.
1  סומכני כאמרתך ואחיה;    ואל-תבישני, משברי.
1  סעדני ואיוושעה;    ואשעה בחוקיך תמיד.
1  סלית, כל-שוגים מחוקיך:    כי-שקר, תרמיתם.
1  סיגים--השבת כל-רשעי-ארץ;    לכן, אהבתי עדותיך.
1  סמר מפחדך בשרי;    וממשפטיך יראתי. 1  עשיתי, משפט וצדק;    בל-תניחני, לעושקיי.
1  ערוב עבדך לטוב;    אל-יעשקוני זדים.
1  עיניי, כלו לישועתך;    ולאמרת צדקך.
1  עשה עם-עבדך כחסדך;    וחוקיך למדני.
1  עבדך-אני הבינני;    ואדעה, עדותיך.
1  עת, לעשות ליהוה--    הפרו, תורתך.
1  על-כן, אהבתי מצוותיך--    מזהב ומפז.
1  על-כן, כל-פיקודי כול יישרתי;    כל-אורח שקר שנאתי. 1  פלאות עדוותיך;    על-כן, נצרתם נפשי.
1  פתח דבריך יאיר;    מבין פתיים.
1  פי-פערתי, ואשאפה:    כי למצוותיך יאבתי.
1  פנה-אליי וחונני--    כמשפט, לאוהבי שמך.
1  פעמיי, הכן באמרתך;    ואל-תשלט-בי כל-אוון.
1  פדני, מעושק אדם;    ואשמרה, פיקודיך.
1  פניך, האר בעבדך;    ולמדני, את-חוקיך.
1  פלגי-מים, ירדו עיניי--    על, לא-שמרו תורתך. 1  צדיק אתה יהוה;    וישר, משפטיך.
1  ציווית, צדק עדותיך;    ואמונה מאוד.
1  צימתתני קנאתי:    כי-שכחו דבריך צריי.
1  צרופה אמרתך מאוד;    ועבדך אהבה.
1  צעיר אנוכי ונבזה;    פיקודיך, לא שכחתי.
1  צדקתך צדק לעולם;    ותורתך אמת.
1  צר-ומצוק מצאוני;    מצוותיך, שעשועיי.
1  צדק עדוותיך לעולם;    הבינני ואחיה. 1  קראתי בכל-לב, ענני יהוה;    חוקיך אצורה.
1  קראתיך הושיעני;    ואשמרה, עדותיך.
1  קידמתי בנשף, ואשוועה;    לדברך ייחלתי.
1  קידמו עיניי, אשמורות--    לשיח, באמרתך.
1  קולי, שמעה כחסדך;    יהוה, כמשפטיך חייני.
1  קרבו, רודפי זימה;    מתורתך רחקו.
1  קרוב אתה יהוה;    וכל-מצוותיך אמת.
1  קדם ידעתי, מעדותיך:    כי לעולם יסדתם. 1  ראה-עוניי וחלצני:    כי-תורתך, לא שכחתי.
1  ריבה ריבי, וגאלני;    לאמרתך חייני.
1  רחוק מרשעים ישועה:    כי חוקיך, לא דרשו.
1  רחמיך רבים יהוה;    כמשפטיך חייני.
1  רבים, רודפיי וצריי;    מעדוותיך, לא נטיתי.
1  ראיתי בוגדים, ואתקוטטה--    אשר אמרתך, לא שמרו.
1  ראה, כי-פיקודיך אהבתי;    יהוה, כחסדך חייני.
1  ראש-דברך אמת;    ולעולם, כל-משפט צדקך. 1  שרים, רדפוני חינם;    ומדברך, פחד ליבי.
1  שש אנוכי, על-אמרתך--    כמוצא, שלל רב.
1  שקר שנאתי, ואתעבה;    תורתך אהבתי.
1  שבע ביום, היללתיך--    על, משפטי צדקך.
1  שלום רב, לאוהבי תורתך;    ואין-למו מכשול.
1  שיברתי לישועתך יהוה;    ומצוותיך עשיתי.
1  שמרה נפשי, עדותיך;    ואוהבם מאוד.
1  שמרתי פיקודיך, ועדותיך:    כי כל-דרכיי נגדך. 1  תקרב רינתי לפניך יהוה;    כדברך הבינני.
1  תבוא תחינתי לפניך;    כאמרתך, הצילני.
1  תבענה שפתיי תהילה:    כי תלמדני חוקיך.
1  תען לשוני, אמרתך:    כי כל-מצוותיך צדק.
1  תהי-ידך לעוזרני:    כי פיקודיך בחרתי.
1  תאבתי לישועתך יהוה;    ותורתך, שעשועיי.
1  תחי-נפשי, ותהללך;    ומשפטיך יעזרוני.
1  תעיתי--    כשה אובד, בקש עבדך:כי מצוותיך,    לא שכחתי. 1  שיר, המעלות:אל-יהוה, בצרתה לי--    קראתי, ויענני.
1  יהוה--הצילה נפשי, משפת-שקר:    מלשון רמייה.
1  מה-ייתן לך, ומה-יוסיף לך--    לשון רמייה.
1  חיצי גיבור שנונים;    עם, גחלי רתמים.
1  אויה-לי, כי-גרתי משך;    שכנתי, עם-אוהלי קדר.
1  רבת, שכנה-לה נפשי--    עם, שונא שלום.
1  אני-שלום, וכי אדבר;    המה, למלחמה. 1  שיר, למעלות:אשא עיניי, אל-ההרים--    מאיין, יבוא עזרי.
1  עזרי, מעם יהוה--    עושה, שמיים וארץ.
1  אל-ייתן למוט רגלך;    אל-ינום, שומרך.
1  הנה לא-ינום, ולא יישן--    שומר, ישראל.
1  יהוה שומרך;    יהוה צילך, על-יד ימינך.
1  יומם, השמש לא-יכך;    וירח בלילה.
1  יהוה, ישמורך מכל-רע:    ישמור, את-נפשך.
1  יהוה, ישמור-צאתך ובואך--    מעתה, ועד-עולם. 1  שיר המעלות, לדויד:שמחתי, באומרים לי--    בית יהוה נלך.
1  עומדות, היו רגלינו--    בשערייך, ירושלים.
1  ירושלים הבנויה--    כעיר, שחוברה-לה יחדיו.
1  ששם עלו שבטים, שבטי-יה--עדות לישראל:    להודות, לשם יהוה.
1  כי שמה, ישבו כיסאות למשפט:    כיסאות, לבית דויד.
1  שאלו, שלום ירושלים;    ישליו, אוהבייך.
1  יהי-שלום בחילך;    שלווה, בארמנותייך.
1  למען, אחיי וריעיי--    אדברה-נא שלום בך.
1  למען, בית-יהוה אלוהינו--    אבקשה טוב לך. 1  שיר, המעלות:אליך, נשאתי את-עיניי--    היושבי, בשמיים.
1  הנה כעיני עבדים,    אל-יד אדוניהם--כעיני שפחה,    אל-יד גברתה:כן עינינו, אל-יהוה אלוהינו--    עד, שיחוננו.
1  חוננו יהוה חוננו:    כי-רב, שבענו בוז.
1  רבת,    שבעה-לה נפשנו:הלעג השאננים;    הבוז, לגאי יונים. 1  שיר המעלות, לדויד:לולי יהוה, שהיה לנו--    יאמר-נא, ישראל.
1  לולי יהוה, שהיה לנו--    בקום עלינו אדם.
1  אזי, חיים בלעונו--    בחרות אפם בנו.
1  אזי, המים שטפונו--    נחלה, עבר על-נפשנו.
1  אזי, עבר על-נפשנו--    המים, הזידונים.
1  ברוך יהוה--    שלא נתננו טרף, לשיניהם.
1  נפשנו--    כציפור נמלטה, מפח יוקשים:הפח נשבר,    ואנחנו נמלטנו.
1  עזרנו, בשם יהוה--    עושה, שמיים וארץ. 1  שיר, המעלות:הבוטחים ביהוה--    כהר-ציון לא-יימוט, לעולם יישב.
1  ירושלים--    הרים, סביב לה:ויהוה, סביב לעמו--    מעתה, ועד-עולם.
1  כי לא ינוח, שבט הרשע--    על, גורל הצדיקים:למען, לא-ישלחו הצדיקים בעוולתה    ידיהם.
1  היטיבה יהוה, לטובים;    ולישרים, בליבותם.
1  והמטים עקלקלותם--    יוליכם יהוה, את-פועלי האוון:שלום,    על-ישראל. 1  שיר, המעלות:בשוב יהוה, את-שיבת ציון--    היינו, כחולמים.
1  אז יימלא שחוק, פינו--    ולשוננו רינה:אז, יאמרו בגויים--    הגדיל יהוה, לעשות עם-אלה.
1  הגדיל יהוה, לעשות עימנו--    היינו שמחים.
1  שובה יהוה, את-שביתנו--    כאפיקים בנגב.
1  הזורעים בדמעה--    ברינה יקצורו.
1  הלוך ילך, ובכה--    נושא משך-הזרע:בוא-יבוא ברינה--    נושא, אלומותיו. 1  שיר המעלות, לשלמה:אם-יהוה, לא-יבנה בית--    שוא עמלו בוניו בו;אם-יהוה לא-ישמור-עיר,    שוא שקד שומר.
1  שוא לכם משכימי קום,    מאחרי-שבת--אוכלי,    לחם העצבים;כן ייתן לידידו    שינה.
1  הנה נחלת יהוה בנים:    שכר, פרי הבטן.
1  כחיצים ביד-גיבור--    כן, בני הנעורים.
1  אשרי הגבר--    אשר מילא את-אשפתו, מהם:לא-יבושו--    כי-ידברו את-אויבים בשער. 1  שיר, המעלות:אשרי, כל-ירא יהוה--    ההולך, בדרכיו.
1  יגיע כפיך, כי תאכל;    אשריך, וטוב לך.
1  אשתך, כגפן פורייה--    בירכתי ביתך:בניך, כשתילי זיתים--    סביב, לשולחנך.
1  הנה כי-כן, יבורך גבר--    ירא יהוה.
1  יברכך יהוה, מציון:    וראה, בטוב ירושלים--כול, ימי חייך.
1  וראה-בנים לבניך:    שלום, על-ישראל. 1  שיר, המעלות:רבת, צררוני מנעוריי--    יאמר-נא, ישראל.
1  רבת, צררוני מנעוריי;    גם, לא-יכלו לי.
1  על-גבי, חרשו חורשים;    האריכו, למעניתם.
1  יהוה צדיק;    קיצץ, עבות רשעים.
1  יבושו, וייסוגו אחור--    כול, שונאי ציון.
1  יהיו, כחציר גגות--    שקדמת שלף יבש.
1  שלא מילא כפו קוצר;    וחצנו מעמר.
1  ולא אמרו, העוברים--    ברכת-יהוה אליכם;בירכנו אתכם,    בשם יהוה. 1  שיר המעלות:ממעמקים קראתיך    יהוה.
1  אדוניי,    שמעה בקולי:תהיינה אוזניך, קשובות--    לקול, תחנוניי.
1  אם-עוונות תשמור-יה--    אדוניי, מי יעמוד.
1  כי-עימך הסליחה--    למען, תיוורא.
1  קיוויתי יהוה, קיוותה נפשי;    ולדברו הוחלתי.
1  נפשי לאדוניי--    משומרים לבוקר, שומרים לבוקר.
1  יחל ישראל, אל-יהוה:    כי-עם-יהוה החסד; והרבה עימו פדות.
1  והוא, יפדה את-ישראל--    מכול, עוונותיו. 1  שיר המעלות, לדויד:יהוה, לא-גבה ליבי--    ולא-רמו עיניי;ולא-הילכתי,    בגדולות ובנפלאות ממני.
1  אם-לא שיוויתי, ודוממתי--    נפשי:כגמול, עלי אימו;    כגמול עליי נפשי.
1  יחל ישראל, אל-יהוה--    מעתה, ועד-עולם. 1  שיר, המעלות:זכור-יהוה לדויד--    את, כל-עונותו.
1  אשר נשבע, ליהוה;    נדר, לאביר יעקוב.
1  אם-אבוא, באוהל ביתי;    אם-אעלה, על-ערש יצועיי.
1  אם אתן שנת לעיניי;    לעפעפיי תנומה.
1  עד-אמצא מקום, ליהוה;    משכנות, לאביר יעקוב.
1  הנה-שמענוה באפרתה;    מצאנוה, בשדי-יער.
1  נבואה למשכנותיו;    נשתחווה, להדום רגליו.
1  קומה יהוה, למנוחתך:    אתה, וארון עוזך.
1  כוהניך ילבשו-צדק;    וחסידיך ירננו.
1  בעבור, דויד עבדך--    אל-תשב, פני משיחך.
1  נשבע-יהוה, לדויד אמת--    לא-ישוב ממנה:מפרי בטנך--    אשית, לכיסא-לך.
1  אם-ישמרו בניך, בריתי--    ועדותי זו, אלמדם:גם-בניהם עדי-עד--    יישבו, לכיסא-לך.
1  כי-בחר יהוה בציון;    איווה, למושב לו.
1  זאת-מנוחתי עדי-עד:    פה-אשב, כי איוויתיה.
1  צידה, ברך אברך;    אביוניה, אשביע לחם.
1  וכוהניה, אלביש ישע;    וחסידיה, רנן ירננו.
1  שם אצמיח קרן לדויד;    ערכתי נר, למשיחי.
1  אויביו, אלביש בושת;    ועליו, יציץ נזרו. 1  שיר המעלות, לדויד:הנה מה-טוב, ומה-נעים--    שבת אחים גם-יחד.
1  כשמן הטוב,    על-הראש--יורד,    על-הזקן זקן-אהרון:שיורד,    על-פי מידותיו.
1  כטל-חרמון--    שיורד, על-הררי ציון:כי שם ציווה יהוה,    את-הברכה--חיים,    עד-העולם. 1  שיר, המעלות:הנה ברכו את-יהוה,    כל-עבדי יהוה--העומדים בבית-יהוה,    בלילות.
1  שאו-ידיכם קודש;    וברכו, את-יהוה.
1  יברכך יהוה, מציון:    עושה, שמיים וארץ. 1  הללו-יה:הללו, את-שם יהוה;    הללו, עבדי יהוה.
1  שעומדים, בבית יהוה--    בחצרות, בית אלוהינו.
1  הללו-יה, כי-טוב יהוה;    זמרו לשמו, כי נעים.
1  כי-יעקוב, בחר לו יה;    ישראל, לסגולתו.
1  כי אני ידעתי, כי-גדול יהוה;    ואדונינו, מכל-אלוהים.
1  כול אשר-חפץ יהוה,    עשה:בשמיים ובארץ--    בימים, וכל-תהומות.
1  מעלה נשיאים,    מקצה הארץ:ברקים למטר עשה;    מוצא-רוח, מאוצרותיו.
1  שהכה, בכורי מצריים--    מאדם, עד-בהמה.
1  שלח, אותות ומופתים--בתוככי מצריים:    בפרעה, ובכל-עבדיו.
1  שהכה, גויים רבים;    והרג, מלכים עצומים.
1  לסיחון, מלך האמורי, ולעוג, מלך הבשן;    ולכול, ממלכות כנען.
1  ונתן ארצם נחלה--    נחלה, לישראל עמו.
1  יהוה, שמך לעולם;    יהוה, זכרך לדור-ודור.
1  כי-ידין יהוה עמו;    ועל-עבדיו, יתנחם.
1  עצבי הגויים, כסף וזהב;    מעשה, ידי אדם.
1  פה-להם, ולא ידברו;    עיניים להם, ולא יראו.
1  אוזניים להם, ולא יאזינו;    אף, אין-יש-רוח בפיהם.
1  כמוהם, יהיו עושיהם--    כול אשר-בוטח בהם.
1  בית ישראל, ברכו את-יהוה;    בית אהרון, ברכו את-יהוה.
1  בית הלוי, ברכו את-יהוה;    יראי יהוה, ברכו את-יהוה.
1  ברוך יהוה, מציון--    שוכן ירושלים:הללו-יה. 1  הודו ליהוה כי-טוב:    כי לעולם חסדו.
1  הודו, לאלוהי האלוהים:    כי לעולם חסדו.
1  הודו, לאדוני האדונים:    כי לעולם חסדו.
1  לעושה נפלאות גדולות לבדו:    כי לעולם חסדו.
1  לעושה השמיים, בתבונה:    כי לעולם חסדו.
1  לרוקע הארץ, על-המים:    כי לעולם חסדו.
1  לעושה, אורים גדולים:    כי לעולם חסדו.
1  את-השמש, לממשלת ביום:    כי לעולם חסדו.
1  את-הירח וכוכבים, לממשלות בלילה:    כי לעולם חסדו.
1  למכה מצריים, בבכוריהם:    כי לעולם חסדו.
1  ויוצא ישראל, מתוכם:    כי לעולם חסדו.
1  ביד חזקה, ובזרוע נטויה:    כי לעולם חסדו.
1  לגוזר ים-סוף, לגזרים:    כי לעולם חסדו.
1  והעביר ישראל בתוכו:    כי לעולם חסדו.
1  וניער פרעה וחילו בים-סוף:    כי לעולם חסדו.
1  למוליך עמו, במדבר:    כי לעולם חסדו.
1  למכה, מלכים גדולים:    כי לעולם חסדו.
1  ויהרוג, מלכים אדירים:    כי לעולם חסדו.
1  לסיחון, מלך האמורי:    כי לעולם חסדו.
1  ולעוג, מלך הבשן:    כי לעולם חסדו.
1  ונתן ארצם לנחלה:    כי לעולם חסדו.
1  נחלה, לישראל עבדו:    כי לעולם חסדו.
1  שבשפלנו, זכר לנו:    כי לעולם חסדו.
1  ויפרקנו מצרינו:    כי לעולם חסדו.
1  נותן לחם, לכל-בשר:    כי לעולם חסדו.
1  הודו, לאל השמיים:    כי לעולם חסדו. 1  על נהרות, בבל--שם ישבנו, גם-בכינו:    בזוכרנו, את-ציון.
1  על-ערבים בתוכה--    תלינו, כינורותינו.
1  כי שם שאלונו שובינו, דברי-שיר--    ותוללינו שמחה:שירו לנו,    משיר ציון.
1  איך--נשיר את-שיר-יהוה:    על, אדמת נכר.
1  אם-אשכחך ירושלים--    תשכח ימיני.
1  תדבק-לשוני, לחיכי--    אם-לא אזכרכי:אם-לא אעלה, את-ירושלים--    על, ראש שמחתי.
1  זכור יהוה, לבני אדום--    את, יום ירושלים:האומרים, ערו ערו--    עד, היסוד בה.
1  בת-בבל,    השדודה:אשרי שישלם-לך--    את-גמולך, שגמלת לנו.
1  אשרי, שיאחז וניפץ את-עוללייך--    אל-הסלע. 1  לדויד:  אודך בכל-ליבי;    נגד אלוהים אזמרך.
1  אשתחווה אל-היכל קודשך,    ואודה את-שמך--על-חסדך    ועל-אמיתך:כי-הגדלת על-כל-שמך,    אמרתך.
1  ביום קראתי, ותענני;    תרהיבני בנפשי עוז.
1  יודוך יהוה, כל-מלכי-ארץ:    כי שמעו, אמרי-פיך.
1  וישירו, בדרכי יהוה:    כי-גדול, כבוד יהוה.
1  כי-רם יהוה, ושפל יראה;    וגבוה, ממרחק יידע.
1  אם-אלך, בקרב צרה--    תחייני:על אף אויביי, תשלח ידך;    ותושיעני ימינך.
1  יהוה, יגמור בעדי:    יהוה, חסדך לעולם; מעשי ידיך אל-תרף. 1  למנצח, לדויד מזמור:יהוה חקרתני,    ותדע.
1  אתה ידעת, שבתי וקומי;    בנת לריעי, מרחוק.
1  אורחי ורבעי זירית;    וכל-דרכיי הסכנת.
1  כי אין מילה, בלשוני;    הן יהוה, ידעת כולה.
1  אחור וקדם צרתני;    ותשת עליי כפך.
1  פליאה דעת ממני;    נשגבה, לא-אוכל לה.
1  אנה, אלך מרוחך;    ואנה, מפניך אברח.
1  אם אסק שמיים, שם אתה;    ואציעה שאול הנך.
1  אשא כנפי-שחר;    אשכנה, באחרית ים.
1  גם-שם, ידך תנחני;    ותאחזני ימינך.
1  ואומר, אך-חושך ישופני;    ולילה, אור בעדני.
1  גם-חושך,    לא-יחשיך ממך:ולילה, כיום יאיר--    כחשיכה, כאורה.
1  כי-אתה, קנית כליותיי;    תסוכני, בבטן אימי.
1  אודך--    על כי נוראות, נפליתי:נפלאים מעשיך;    ונפשי, יודעת מאוד.
1  לא-נכחד עוצמי,    ממך:אשר-עושיתי בסתר;    רוקמתי, בתחתייות ארץ.
1  גולמי, ראו עיניך,    ועל-ספרך, כולם ייכתבו:ימים יוצרו;    ולו אחד בהם.
1  ולי--מה-יקרו ריעיך אל;    מה עצמו, ראשיהם.
1  אספרם, מחול ירבון;    הקיצותי, ועודי עימך.
1  אם-תקטול אלוה רשע;    ואנשי דמים, סורו מני.
1  אשר יאמרוך, למזימה;    נשוא לשוא עריך.
1  הלוא-משנאיך יהוה אשנא;    ובתקוממיך, אתקוטט.
1  תכלית שנאה שנאתים;    לאויבים, היו לי.
1  חוקרני אל, ודע לבבי;    בחנני, ודע שרעפיי.
1  וראה, אם-דרך-עוצב בי;    ונחני, בדרך עולם. 1  למנצח, מזמור לדויד.
1  חלצני יהוה, מאדם רע;    מאיש חמסים תנצרני.
1  אשר חשבו רעות בלב;    כל-יום, יגורו מלחמות.
1  שננו לשונם, כמו-נחש:    חמת עכשוב--תחת שפתימו סלה.
1  שומרני יהוה, מידי רשע--    מאיש חמסים תנצרני:אשר חשבו,    לדחות פעמיי.
1  טמנו גאים, פח לי--    וחבלים, פרשו רשת ליד-מעגל;מוקשים שתו-לי    סלה.
1  אמרתי ליהוה, אלי אתה;    האזינה יהוה, קול תחנוניי.
1  יהוה אדוניי, עוז ישועתי;    סכות לראשי, ביום נשק.
1  אל-תיתן יהוה, מאוויי רשע;    זממו אל-תפק, ירומו סלה.
1  ראש מסיביי--    עמל שפתימו יכסימו.
1  יימוטו עליהם, גחלים:    באש יפילם; במהמורות, בל-יקומו.
1  איש לשון, בל-ייכון בארץ:    איש-חמס רע--יצודנו, למדחפות.
1  ידעתי--כי-יעשה יהוה, דין עני:    משפט, אביונים.
1  אך צדיקים, יודו לשמך;    יישבו ישרים, את-פניך. 1  מזמור, לדויד:יהוה קראתיך, חושה לי;    האזינה קולי, בקוראי-לך.
1  תיכון תפילתי קטורת לפניך;    משאת כפיי, מנחת-ערב.
1  שיתה יהוה, שומרה לפי;    ניצרה, על-דל שפתיי.
1  אל-תט-ליבי    לדבר רע,להתעולל עלילות    ברשע--את-אישים    פועלי-אוון;ובל-אלחם,    במנעמיהם.
1  יהלמני צדיק חסד,    ויוכיחני--שמן ראש,    אל-יניא ראשי:כי-עוד ותפילתי,    ברעותיהם.
1  נשמטו בידי-סלע, שופטיהם;    ושמעו אמריי, כי נעמו.
1  כמו פולח ובוקע בארץ--    נפזרו עצמינו, לפי שאול.
1  כי אליך, יהוה אדוניי עיניי;    בך חסיתי, אל-תער נפשי.
1  שומרני--מידי פח, יקשו לי;    ומוקשות, פועלי אוון.
1  ייפלו במכמוריו רשעים;    יחד אנוכי, עד-אעבור. 1  משכיל לדויד;בהיותו במערה    תפילה.
1  קולי, אל-יהוה אזעק;    קולי, אל-יהוה אתחנן.
1  אשפוך לפניו שיחי;    צרתי, לפניו אגיד.
1  בהתעטף עליי, רוחי--    ואתה, ידעת נתיבתי:באורח-זו אהלך--    טמנו פח לי.
1  הבט ימין, וראה--    ואין-לי מכיר:אבד מנוס ממני;    אין דורש לנפשי.
1  זעקתי אליך,    יהוה:אמרתי, אתה מחסי;    חלקי, בארץ החיים.
1  הקשיבה, אל-רינתי--    כי-דלותי-מאוד:הצילני מרודפיי--    כי אמצו ממני.
1  הוציאה ממסגר, נפשי--    להודות את-שמך:בי, יכתירו צדיקים--    כי תגמול עליי. 1  מזמור, לדויד:יהוה, שמע תפילתי--    האזינה אל-תחנוניי;באמונתך ענני,    בצדקתך.
1  ואל-תבוא במשפט,    את-עבדך:כי לא-יצדק לפניך    כל-חי.
1  כי רדף אויב, נפשי--    דיכא לארץ, חיתי;הושיבני במחשכים,    כמתי עולם.
1  ותתעטף עליי רוחי;    בתוכי, ישתומם ליבי.
1  זכרתי ימים, מקדם--    הגיתי בכל-פועלך;במעשה ידיך    אשוחח.
1  פירשתי ידיי אליך;    נפשי, כארץ-עייפה לך סלה.
1  מהר ענני, יהוה--    כלתה רוחי:אל-תסתר פניך ממני;    ונמשלתי, עם-יורדי בור.
1  השמיעני בבוקר, חסדך--    כי-בך בטחתי:הודיעני, דרך-זו אלך--    כי-אליך, נשאתי נפשי.
1  הצילני מאויביי יהוה--    אליך כיסיתי.
1  למדני, לעשות רצונך--    כי-אתה אלוהיי:רוחך טובה;    תנחני, בארץ מישור.
1  למען-שמך יהוה תחייני;    בצדקתך, תוציא מצרה נפשי.
1  ובחסדך, תצמית אויביי:    והאבדת, כל-צוררי נפשי--כי, אני עבדך. 1  לדויד:  ברוך יהוה, צורי--    המלמד ידיי לקרב;אצבעותיי,    למלחמה.
1  חסדי ומצודתי,    משגבי ומפלטי-לי:מגיני, ובו חסיתי;    הרודד עמי תחתיי.
1  יהוה--מה-אדם, ותדעהו:    בן-אנוש, ותחשבהו.
1  אדם, להבל דמה;    ימיו, כצל עובר.
1  יהוה, הט-שמיך ותרד;    גע בהרים ויעשנו.
1  ברוק ברק, ותפיצם;    שלח חיציך, ותהומם.
1  שלח ידיך, ממרום:    פצני והצילני, ממים רבים; מיד, בני נכר.
1  אשר פיהם, דיבר-שוא;    וימינם, ימין שקר.
1  אלוהים--שיר חדש, אשירה לך;    בנבל עשור, אזמרה-לך.
1  הנותן תשועה, למלכים:    הפוצה, את-דויד עבדו--מחרב רעה.
1  פצני והצילני,    מיד בני-נכר:אשר פיהם, דיבר-שוא;    וימינם, ימין שקר.
1  אשר בנינו, כנטיעים--    מגודלים בנעוריהם:בנותינו כזווייות--    מחוטבות, תבנית היכל.
1  מזווינו מלאים--    מפיקים מזן, אל-זן:צאננו מאליפות, מרובבות--    בחוצותינו.
1  אלופינו, מסובלים:    אין-פרץ, ואין יוצאת; ואין צווחה, ברחובותינו.
1  אשרי העם, שככה לו:    אשרי העם, שיהוה אלוהיו. 1  תהילה, לדויד:ארוממך אלוהיי המלך;    ואברכה שמך, לעולם ועד.
1  בכל-יום אברכך;    ואהללה שמך, לעולם ועד.
1  גדול יהוה ומהולל מאוד;    ולגדולתו, אין חקר.
1  דור לדור, ישבח מעשיך;    וגבורותיך יגידו.
1  הדר, כבוד הודך--    ודברי נפלאותיך אשיחה.
1  ועזוז נוראותיך יאמרו;    וגדולתך אספרנה.
1  זכר רב-טובך יביעו;    וצדקתך ירננו.
1  חנון ורחום יהוה;    ארך אפיים, וגדול-חסד.
1  טוב-יהוה לכול;    ורחמיו, על-כל-מעשיו.
1  יודוך יהוה, כל-מעשיך;    וחסידיך, יברכוך.
1  כבוד מלכותך יאמרו;    וגבורתך ידברו.
1  להודיע, לבני האדם--גבורותיו;    וכבוד, הדר מלכותו.
1  מלכותך, מלכות כל-עולמים;    וממשלתך, בכל-דור ודור.
1  סומך יהוה, לכל-הנופלים;    וזוקף, לכל-הכפופים.
1  עיני-כול, אליך ישברו;    ואתה נותן-להם את-אוכלם בעיתו.
1  פותח את-ידך;    ומשביע לכל-חי רצון.
1  צדיק יהוה, בכל-דרכיו;    וחסיד, בכל-מעשיו.
1  קרוב יהוה, לכל-קוראיו--    לכול אשר יקראוהו באמת.
1  רצון-יראיו יעשה;    ואת-שוועתם ישמע, ויושיעם.
1  שומר יהוה, את-כל-אוהביו;    ואת כל-הרשעים ישמיד.
1  תהילת יהוה, ידבר-פי:    ויברך כל-בשר, שם קודשו--לעולם ועד. 1  הללו-יה:הללי נפשי,    את-יהוה.
1  אהללה יהוה בחיי;    אזמרה לאלוהיי בעודי.
1  אל-תבטחו בנדיבים--    בבן-אדם, שאין לו תשועה.
1  תצא רוחו, ישוב לאדמתו;    ביום ההוא, אבדו עשתונותיו.
1  אשרי--שאל יעקוב בעזרו:    שברו, על-יהוה אלוהיו.
1  עושה, שמיים וארץ--    את-הים ואת-כל-אשר-בם;השומר אמת    לעולם.
1  עושה משפט, לעשוקים--נותן לחם, לרעבים;    יהוה, מתיר אסורים.
1  יהוה, פוקח עיוורים--יהוה, זוקף כפופים;    יהוה, אוהב צדיקים.
1  יהוה, שומר את-גרים--יתום ואלמנה יעודד;    ודרך רשעים יעוות.
1  ימלוך יהוה, לעולם--    אלוהייך ציון, לדור ודור:הללו-יה.
1  הללו-יה:כי-טוב, זמרה אלוהינו--    כי-נעים, נאוה תהילה.
1  בונה ירושלים יהוה;    נדחי ישראל יכנס.
1  הרופא, לשבורי לב;    ומחבש, לעצבותם.
1  מונה מספר, לכוכבים;    לכולם, שמות יקרא.
1  גדול אדונינו ורב-כוח;    לתבונתו, אין מספר.
1  מעודד ענווים יהוה;    משפיל רשעים עדי-ארץ.
1  ענו ליהוה בתודה;    זמרו לאלוהינו בכינור.
1  המכסה שמיים, בעבים--    המכין לארץ מטר;המצמיח הרים    חציר.
1  נותן לבהמה לחמה;    לבני עורב, אשר יקראו.
1  לא בגבורת הסוס יחפץ;    לא-בשוקי האיש ירצה.
1  רוצה יהוה, את-יראיו--    את-המייחלים לחסדו.
1  שבחי ירושלים, את-יהוה;    הללי אלוהייך ציון.
1  כי-חיזק, בריחי שערייך;    בירך בנייך בקרבך.
1  השם-גבולך שלום;    חלב חיטים, ישביעך.
1  השולח אמרתו ארץ;    עד-מהרה, ירוץ דברו.
1  הנותן שלג כצמר;    כפור, כאפר יפזר.
1  משליך קרחו כפיתים;    לפני קרתו, מי יעמוד.
1  ישלח דברו וימסם;    ישב רוחו, ייזלו-מים.
1  מגיד דבריו ליעקוב;    חוקיו ומשפטיו, לישראל.
1  לא עשה כן, לכל-גוי--    ומשפטים בל-ידעום:הללו-יה.
1  הללו-יה:הללו את-יהוה, מן-השמיים;    הללוהו, במרומים.
1  הללוהו כל-מלאכיו;    הללוהו, כל-צבאיו.
1  הללוהו, שמש וירח;    הללוהו, כל-כוכבי אור.
1  הללוהו, שמי השמיים;    והמים, אשר מעל השמיים.
1  יהללו, את-שם יהוה:    כי הוא ציווה ונבראו.
1  ויעמידם לעד לעולם;    חוק-נתן, ולא יעבור.
1  הללו את-יהוה, מן-הארץ--    תנינים, וכל-תהומות.
1  אש וברד, שלג וקיטור;    רוח סערה, עושה דברו.
1  ההרים וכל-גבעות;    עץ פרי, וכל-ארזים.
1  החיה וכל-בהמה;    רמש, וציפור כנף.
1  מלכי-ארץ, וכל-לאומים;    שרים, וכל-שופטי ארץ.
1  בחורים וגם-בתולות;    זקנים, עם-נערים.
1  יהללו, את-שם יהוה--    כי-נשגב שמו לבדו:הודו,    על-ארץ ושמיים.
1  וירם קרן לעמו,    תהילה לכל-חסידיו--לבני ישראל,    עם קרובו:הללו-יה.
1  הללו-יה:שירו ליהוה, שיר חדש;    תהילתו, בקהל חסידים.
1  ישמח ישראל בעושיו;    בני-ציון, יגילו במלכם.
1  יהללו שמו במחול;    בתוף וכינור, יזמרו-לו.
1  כי-רוצה יהוה בעמו;    יפאר ענווים, בישועה.
1  יעלזו חסידים בכבוד;    ירננו, על-משכבותם.
1  רוממות אל, בגרונם;    וחרב פיפייות בידם.
1  לעשות נקמה, בגויים;    תוכחות, בלאומים.
1  לאסור מלכיהם בזיקים;    ונכבדיהם, בכבלי ברזל.
1  לעשות בהם, משפט כתוב--    הדר הוא, לכל-חסידיו:הללו-יה.
1  הללו-יה:הללו-אל בקודשו;    הללוהו, ברקיע עוזו.
1  הללוהו בגבורותיו;    הללוהו, כרוב גודלו.
1  הללוהו, בתקע שופר;    הללוהו, בנבל וכינור.
1  הללוהו, בתוף ומחול;    הללוהו, במינים ועוגב.
1  הללוהו בצלצלי-שמע;    הללוהו, בצלצלי תרועה.
1  כול הנשמה, תהלל יה:            הללו-יה.